———————————
Was man von richen kúnigen singet unde seit 
wie sy by iren ziten wurbent noch wirdkeit 
Sy strittent mit ein ander umb pris noch beger 
und fuortent ritterliche ir schilt unde sper 
Von den selben heilden hant wir vil vernomen 
wie sy by iren ziten zuoo stritte sint bekomen 
Solliche obentúre seit man von in das 
Wie sy ein ander bestuendent vil dick an allen has 
Sy konden schilt zerhovwen und liechten helmez dach 
Durch willen schoener frovwen litten sy ungemach 
von sarfen swerten die sy fuorten in der hant 
Des muos von in engelten manig stulter wigant 
Sy prieften mang reise ir lop wolten sy meren 
Groß wart ir reisen Nun hoerent von den herren 
wie sy ein ander reisten gen Wurmz an dem Rin 
Des frovvte sich by dem Rine manig cloug megetin 
und ouch schoene frovwen die ez gerne wolten sehen 
wele man under den recken das beste wolt jehen 
Das dette man dem von Berne und meister <rs ref="Hildebrand">Hiltebrant</rs> 
sy fohten frúmeclichen ez worent zwen wigant 
By dem Rine waz gesessen starcker helde vil 
Von schóner aventúre als ich úch sagen wil 
von <rs ref="Kriemhild">Kriemhilt</rs> der schoenen die was so gemeit 
das man iemer mere singet unde seit 

von mangem selzenem wunder des sy sich underwant 
und hat einen vatter der was in wol bekant 
ze Wurmez an dem Rine gesessen ze Burgentrich 
der heisset kunig <rs ref="Gibech">Gippich</rs> daz wissent sicherlich 
Der het einen garten ze Wurmez an dem Rin 
wer ime den gedoerste brechen dez diener wil er sin 
Do ging umb den garten ein bort waz spangen breit 
daz sund ir alle wissen und sy uch fur wor geseit 
So vil dez roten goldes was dar in getragen 
in dem selben porten der umb den garten waz erhaben 
Wissent daz dar in was gewurket richer schatz 
so vil des edelen gesteines dar in gewurke t waz 
Do was in dem garten freud und wunne cluog 
do was in dem garten roter rosen genuog 
Do worent in dem garten zwelff die kúensten man 
die der kunig <rs ref="Gibech">Gipich</rs> iergunt moechte han 
alder in allen landen iergunt moechte uz erwegen 
die des rozgarten mit striten solten pflegen 
Do was der rosgarte gantz und wol bereit 
so vil der húbschen gezierde was dar in geleit 
Do was in dem garten manig cluog megde wiz 
do truogent sy von gezierde mangen wunderlichen fliz 
Daz enbot <rs ref="Gibech">Gippich</rs> kúnig <rs ref="Etzel">Etzel</rs> in sin lant 
woelt er den rosgarten schowen daz er kome alzehant 
und mit ime brechte zwelff held die sinen werent glich 
und leget im ob er wolt im dienen sicherlich 
Do sprach er zuoo dem botten er wolte gerne do sin 
Do mochte dem kunig <rs ref="Gibech">Gippich</rs> nit lieber geschen sin 

Do fur der konig <rs ref="Etzel">Etzel</rs> dem Berner in die lant 
Do sach man mit im ritten mangan stultzen vigant 
Do erbeisten die herren fúr Bern uff daz wit velt 
sy schluogent uff frovelich manig wunderlich gezelt 
Do wurdent dem von Berne die mere schier bekant 
daz der kúnig <rs ref="Etzel">Etzel</rs> wer komen in sin lant 
Dez frovete sich sin hertze Der fúrste vil gemeit 
mit funfhundert starken roecken er gen im reit 

———————————
Also her <rs ref="Dietrich">Dietrich</rs> die herren hies wilckon sin und sy enpfing 

Do sprach gezogenlichen von Berne her <rs ref="Dietrich">Dietrich</rs> 
Sint gotwilckomen von den Húnen ein kúnig rich 
Was ist uewer werben her in min eigen lant 
Do sprach der kúnig <rs ref="Etzel">Etzel</rs> Daz sag ich úch zuoohant 
Es hat der koenig <rs ref="Gibech">Gippich</rs> botten uz gesant 
obe ieman getar geritten gen Búrgenden in das lant 
Er hat einen rosgarten ze Wurmez an dem Rin 
Er sprichet wer ime den brichet dez diener wil ich sin 
Wellent ir mit mir ritten von Berne her <rs ref="Dietrich">Dietrich</rs> 
Des frovuwete sich min hertze das wissent sicherlich 
Do gelopt ez im der von Berne und meister <rs ref="Hildebrand">Hiltebrant</rs> 
Do kerten sy zuoo der herberge do er mangen ritter vant 
siczen ueber einer tavel Irez libez worent sy guot 
mit frovelichem hertzen erhebet in dem muot 
Sy wolten alle springen úber ein tavel uss gelich 
Durch got nun siczent stille sprach her <rs ref="Dietrich">Dietrich</rs> 
Do daten sy mit willen daz sy der wir t do bat 
Her <rs ref="Dietrich">Dietrich</rs> von Berne zuoo einem banke trat 
Er sprach Nu merkent alle ir herren unz ist ein brieff gesant 
Súlich aventúre kam nie me in daz lant 

Do rief der von Berne sinem kapelan 
sinen schriber hies er ouch fúr in gan 

Er sprach Ich verbúte daz nieman hinnan gange 
e daz wir alle hoerent waz an dem brieff stande 
Do der schriber den brieff uff gebrach 
hei wie lúte er lachte Nu hoerent wie er sprach 
Es stot an dem brieffe wunderen also vil 
Wer zuoo ritter ist worden oder zuoo ritter werden wil 
der hoere dise mere und sol her zuoo mir ston 
Was stot den an dem briefe sprach der kapilan 
Uns hat iren gruos enbotten die schoene Kriemhelt 
obe her <rs ref="Dietrich">Dieterich</rs> von Berne getare sinen schilt 
und ouch sinen helm gefuren gen Wurmez an den Rin 
Und trutz und tratz her <rs ref="Dietrich">Dietrich</rs> sprichet das megetin 
Do sprach der von Berne Ir herren ich wil úch sagen 
und moecht ich nut geritten man múst mich tragen 
sit mir die magit schoene iren gruos enbotten hat 
So lesent furbas meister waz an dem briefe stot 
Kunig <rs ref="Gibech">Gippich</rs> ist ir vatter und ist uns wol bekant 
Do niden by dem Rine do dienent ime die lant 
<rs ref="Gunther">Gúnther</rs> ist ir bruoder das ander <rs ref="Gernot">Gernot</rs> 
Nu lesent fúrbas meister waz an dem briefe stot 
Es hat die schoene <rs ref="Kriemhild">Kriemhilt</rs> sit daz sy ein kindelin waz 
gezieret einen anger dar inne das gruene gras 
von der muren bitz an die zinne einner halben mile breit 
dar inne die liechten bluome und daz gras vil gemeit 
Sy hat in dem garten ein linde erzogen wol 
dar under schoene gezierde einen balg swartz alz ein kol 
Wanne man den balg ziehet durch die róren got ein wint 

obenen in die linde do die vogeli sint 
So hebet sich uff der linden ein schal so frovvedenrich 
von maniger suessen stimme so rechte wunneclich 
Sú singent wider ein ander klein und do by gros 
Es wart nie hertze so trúrig daz der kurczvil verdros 
Die linde ist also schoene und do by also wit 
funfhundert schoener frovwen die linde schatte git 
Die linde ist umbevangen mit pfeller also rat 
wan ez die kúniginne durch ir hoffart gebot 
Ir vindent under der linden ein gestueel so wunneclich 
gewirket von helfenbenin her her <rs ref="Dietrich">Dietrich</rs> 
dar under den liehten marmel also ein spiegel glas 
dar uf lit semit und pfeller daz nút besserz was 
Es komet under die linden schoener frovwen vil 
die durch kurzewile erhebent manig spil 
Wellent ir da hin ritten die aventuere an sehen 
so wissent nun herre her <rs ref="Dietrich">Dietrich</rs> do muoz ein strit geschehen 
Ir roeren die sint riche von mangem vogel cluog 
der man uff der linden vindet sitzen genuog 
Us dem rotten golde ir gevider das ist breit 
Man vindet under der linden so vil der húbscheit 
Wir sullent nach rosen riten gen Wurmez an den Rin 
schovwen mit spilenden ougen manig stulcz megetin 
mit iren roten múndelin ir neken sint gemeit 
ir schonheit ist noch mere den man von uns seit 
Sy hant by dem Rine zwelf ritter us erwelt 
in stúrmen und in striten ist iederman ein helt 
Die des rosgarten pflegent mit ellenthafter hant 
man git iederman ein junckfrovwe dar zuoo ein wite lant 

Gegen dem sullent ir bringen zwelf die sint gelich 
Was solt ich denne do schaffen sprach her <rs ref="Dietrich">Dietrich</rs> 
Wel dem anderen angesigot der wil der beste sin 
so kúst in ein juncfrovwe und setzt im uff ein krentzelin 

Nu kússe sy der túfel also sprach <rs ref="Wolfhart">Wolfhart</rs> 
und mag ich sin ueber werden ich kam nit an die fart 

Sy woltent uns ouch reisen gen Wurmez an den Rin 
Enbiettent ir hin wider ich wil hie heimen sin 
Súlicher aventúre wil ich gerne enbern 
und wurde ich dort zerhovwen ez muoz mir lange swern 
Sit daz die kúnginne hat erdacht einen wunderlichen funt 
so habe ich ouch hie heimmen einen roten munt 
und uns ouch enbotten von siner richeit 
von iren roten munde ir nekli sint gemeit 
mich duncket an dem sinne do lovff ein wunderlicher snartz 
Ich minne lieber ein juncfrovwe muleht unde swartz 
Do sprach gezoegenlichen meister <rs ref="Hildebrand">Hiltebrant</rs> 
Wir sullent nach rosen riten gen Búrgenden in daz lant 
So wurt uns uf dem wege vil licht ein krentzelin 
das gip ich den frove <rs ref="Ute">Uten</rs> der lieben frovwen min 
Von hundert kemnaten ist mir wol geseit 
die habe in dem garten die kúnnigin vil gemeit 
Dar inne sint fúrsten groven ritter diennst man 
der ist ane masse nieman sy gezallen kan 
Sy mag es wol vollenbringen die kúnnigin ist so rich 
Nement zwelff recken sprach her <rs ref="Dietrich">Dieterich</rs> 
Do sprach der schriber Es ist uns her getragen 
und wellent ir mich merken iren namen wil ich sagen 
Der erste ist kúnig <rs ref="Gibech">Gippich</rs> und ist uns wol bekant 
do niden by dem Rine do dienent im die lant 
Das ander das ist <rs ref="Gunther">Gunther</rs> ein degen vil gemeit 
Das dritte das ist <rs ref="Gernot">Gernot</rs> von dem man wunder seit 
Das vierde das ist <rs ref="Hagen">Hagun</rs> <rs ref="Aldrian">Aldrianis</rs> kint 
Das funfte das ist <rs ref="Walther">Walther</rs> ein helt von Kerling 
Das sehste das ist <rs ref="Volker">Volger</rs> von <rs ref="Else">Alse</rs> genant 

frov <rs ref="Brünhild">Brúnhilt</rs> swester sún ein videler genant 
Das sibende das ist Stúeffing ein kunig uz Ungerlant 
der vihtet also sere und ist ein wigant 
Der ahte das ist ein rise und heisset <rs ref="Asprian">Asprian</rs> 
fúeret zwen swert mit den er vehten kan 
Das núnde ist ein rise und heisset <rs ref="Schrutan">Schrudan</rs> 
dem sint die Brússen biz uff das mer von vorcht undertan 
Der zehet ist <rs ref="Reinholt">Reinbolt</rs> von Meigelon genant 
Das elifte das ist <rs ref="Herbrant">Herbot</rs> ein herzog wol bekant 
Der zwelfte das ist <rs ref="Siegfried">Sifrit</rs> ein kúnig us Niderlant 
furet zwelff swert einez ist Balmug genant 
Das sint úbeli mere also sprach <rs ref="Wolfhart">Wolfhart</rs> 
Geschrúwe úber ir leben daz ir ie wart gedacht 
Ich gip ir des min trúwe und wirt die maget ein wip 

sy moechtin sin wol engelten es ging in an den lip 
Es wil sich lihten heben des ich by wilent bat 
Ich gedencke noch <rs ref="Wolfhart">Wolfhart</rs> du werdest strites mat 
Du seist mir von dem túfel hoehan <rs ref="Hildebrand">Hiltebrant</rs> 
Ich wil nit nach rosen ritten gen Búrgenden in daz lant 
Solt ich noch rosen ritten gen Búrgenden umb ein kranc 
Ich belib lieber hie heimen so blibet mir der schedel gancz 
Do sprach der von Berne Wer weis wie ez dort ergat 
Nu lesent fúrbas meister waz an dem briefe stot 

———————————
Also der schriber den herren den brief laß 

Do sprach der schriber Ich wil úch mere sagen 
Es muos ein ieclicher ritter zwelf kneht zuoo im haben 
Woffe sprach <rs ref="Wolfhart">Wolffhart</rs> daz ir ie wartt gedohtt 
Wie hat sy so mangen ritter zuoo velde uz nun bracht 
Wer hat daz gehoeret von so vil recken ie 
Und woltent ir mir volgen wir bliben alle hie 
Er wolte daz man im flehte sprach <rs ref="Alphart">Alpart</rs> der bruoder sin 
Zwar du wirst sin nút erlassen du muost gen Wurmez an den Rin 
<rs ref="Kriemhild">Kriemhilt</rs> het úch enbotten und heisset úch mere sagen 
ir moechten lieber hie heimen ein krancz uz neslen getragen 
den da zuoo Búrgenrich die liechten rosen rot 

Ir muossent ez ervechten und koment sin in not 
Die der rosen huetent die kunnent vechten wol 
Es sint ritter und risen das man gelovben sol 
In stúrmen und in striten sint sy irs libez gancz 
Do sprach der von Berne Ich muoz haben einen rosen krancz 
Und solt ich tieffer wunden niemer werden fry 
ich muoz ouch versuochen was in dem garten sy 
We der rede herte sprach <rs ref="Wolfhart">Wolfhart</rs> 
und moehte ich sin ueber werden ich keme nút an die vart 
Ich wil ir lon die rosen ich hab ir heimen genuog 
Ich habe disen sumer gegangen daz ich ir keinen truog 
Er wolte daz man im flehte sprach meister <rs ref="Hildebrand">Hiltebrant</rs> 
Nu stroffent mich nit mere sprach <rs ref="Wolfhart">Wolfhart</rs> zuoohant 
Ich wil mich nit me rúemen den ich volbringen mag 
Ich gebe fúr daz kússen lieber einen schlag 
Do sprach <rs ref="Alphart">Alpart</rs> der junge Ich wer ouch gerne dar 
Nu rate lieber bruoder ob ich mit úch far 
Ich sag dir <rs ref="Alphart">Alphart</rs> bruoder wie uns dert geschehe 
ires kus embir ich wol irs stritez enbir ich nicht 
Ich far mit minem herren billich war ich sol 
und liez er mich hie heimen irs kus ember ich wol 
Solt ich nach einem kusse gen Wurmez an den Rin 
Ich belib mir lieber ane moeht ich hie heimen sin 
Sprach <rs ref="Witege">Wittich</rs> der kúene Recht also ist ouch mir 
und liez mich min herre ich blib hie heime by dir 
Nein sprach <rs ref="Wolfhart">Wolfhart</rs> wir wollent alle dar 
und werent unser noch tusent gar frovelich an die schar 
Des hant wir iemer ere sprach meister <rs ref="Hildebrand">Hiltebrant</rs> 
<rs ref="Kriemhild">Kriemhilt</rs> die schoene juncfrovwe hat uns har gesant 
Ich wil mit úch ritten gen Wurmez an den Rin 
so wirt mir uf dem wege villich ein krentzelin 
Do sprach <rs ref="Wolfhart">Wolfhart</rs> der kueene Wer wez wie es dert lit 

Die der rosen huoten lant ungestriten nicht 
Jederman sol mit im fúeren ein altez sidin dron 
Wirt im sin hobet endrennet zuo dem ist nú frovm 
Do sprach <rs ref="Eckehart">Eckehart</rs> der getrúwe Ich were gerne da hin 
wenne das ich mit den Harlung gar bekumbert bin 
Wust ich wem ich die liesse ich rumte mit úch die lant 
Do enpfil sy <rs ref="Dietrich">Dieterichen</rs> sprach meister <rs ref="Hildebrand">Hiltebrant</rs> 
Do sprach <rs ref="Heime">Heime</rs> der kúene Ich were gerne dar 
und liesse mich min herre der oventúr nem ich war 
Wenne das ich doch wene min lip die reise muoz 
durch keiner schlahte rosen rit ich einen fuos 
Also ist ouch minem dinge sprach her <rs ref="Dietrich">Dieterich</rs> 
solt ich nach rosen riten ez duhte mich offenlich 
Doch muoz ich den trucz versuochen den mir die maget enboten hat 
Nu lesent fúrbas meister waz an dem briefe stot 
Do sprach der schriber Herre her <rs ref="Dietrich">Dieterich</rs> 
und lassent ir die rosen es stot úch lesterlich 
Ir túrent numer striten die schoene <rs ref="Kriemhild">Kriemhilt</rs> gicht 
mit wurmen in dem walde daz nieman frovmen sicht 

Sy múgent dem von Berne keinen pris nut verjehen 
Ir sullent balde ilen gen Wurmez an den Rin 
in den rosgarten zuo cluogen megetin 
Do wirt mit sarfen swerten des lobez vil erstriten 
Des heisset úch frovv <rs ref="Kriemhild">Kriemhilt</rs> und úwer recken bitten 
ir sullent balde ilen sy wil <rs ref="Siegfried">Sifriden</rs> nemen 
und lossent ir die rosen ir mússent úch iemer schamen 
Wafa iemer wafa sprach her <rs ref="Dietrich">Dietrich</rs> 
was tuont mir frovwen leidez an Sint sy so wu nderlich 
das <rs ref="Kriemhild">Kriemhilt</rs> die schoene frovwe wil nemen man 
und ouch bi im wil schloffen ich wil im gestriten 
Git ime got das gelúcke das er mir ob gelit 
so gat er an ein schoenez bet schlaffen und frovwet sich der zit 
so bin ich sere verhowen und ouch gar sere wunt 
Durch willen schoener frovwen kus ich einen roten munt 
Do sprach <rs ref="Siegestab">Sigstab</rs> der junge Ich wer gerne an die fart 
So wil ich gerne mit dir ritten sprach <rs ref="Wolfhart">Wolfhart</rs> 
Do sprach der von Berne Das han ich gerne vernomen 
<rs ref="Siegestab">Sigstab</rs> der junge wil mir zuo helfe komen 
Do sprach <rs ref="Hildebrand">Hiltebrant</rs> der alte So wil ich der erste sin 
und dar nach der von Berne der liebe herre min 
<rs ref="Wolfhart">Wolfhart</rs> was der dritte und huob sich an den ring 
Der vierde was von Denmark ein stoltzer jungeling 
Das funfte was sich <rs ref="Siegestab">Sigstab</rs> ein heilt gar lobelich 
Das sexte das was <rs ref="Rüdiger">Rúediger</rs> ein milter marg rave rich 
Der sibende das was <rs ref="Heime">Heime</rs> gar ein kúener degen 

Der achte was <rs ref="Witege">Wittich</rs> ein ritter uz erwegen 
Der núnde daz was ein kúnig uz Rússenlant 
der fúeret ein rad von golde waz ouch wol erkant 
Der zehende daz was von Kriecken ein stultzer jungeling 
der vichtet also sere das wissent sicherlich 
Der elifte was von Stire <rs ref="Dietleip">Dietliep</rs> der hoc gemuot 
der wolte durch sy wogen lip und alles guot 
Nu hant wir eilif ritter so rechte wunneclich 
Wo nement wir den zwelften sprach her <rs ref="Dietrich">Dieterich</rs> 
Do sal úch umbe ruochen sprach meister <rs ref="Hildebrand">Hiltebrant</rs> 
do wil ich in suochen do ich in by wilen vant 
Wen wend ir loesen Den múnch <rs ref="Ylsam">Ylsan</rs> 
nach dem wil ritten daz closter muoz er lan 
Do sprach der von Berne Wie mag daz werden war 
Nu ist er in dem closter gewesen zwey und drissig jar 
Solt ich in dem enpfuren an den er sich hat ergeben 
Ich het sin iemer súnde nem ich in uß dem gúten leben 
Wissent ir nit lieber herre waz uch der munch swor 
do ir ym erloebetent daz er in das closter fúr 
Er gelobtte úch ein reise und swor uch ein eit 
wann ir woltten so woltt er sin bereitt 
Wie wurd ich dez ynne von der maget rich 
Geturrent ir uns nit gesagen also ez hie geschriben ist 
Ich lise also es geschriben stot 
Wen zwo wochen und zwen mont sich vergot 
so sollent ir bereit mit uwern helden sin 
zú singihten zuo Wurmez an dem Rin 

Amelott von Gartten wart ein botte gesant 
Den enpfing so schn der alt <rs ref="Hildebrand">Hiltbrant</rs> 
Er fúrtt in fir frovwe Utten Dise loß dir befolen sin 
So enpfil ich dir wider die lieben sine min 
<rs ref="Wolfhart">Wolffhart</rs> und <rs ref="Siegestab">Sigestap</rs> diner swester kint 
Du wissest lieber brúder daz su mir liep sint 
So enpfil ich dir wider sprach meister <rs ref="Hildebrand">Hiltbrant</rs> 
alle Berner erben und ir lant 
und Dietter sinen brúder des lieben heren min 
und die junge Harlunge loß dir enpfoln sin 
Die sol pflegen frovwe <rs ref="Ute">Utte</rs> durch daz ich su bitten 
Wir nement in irn heren <rs ref="Eckehart">Eckehartt</rs> múß ouch mitte 
Hórent ir daz frovwe <rs ref="Ute">Utte</rs> und brúder Ammelott 
Ich enpfil uch lant und lútt silber und golt 
Harnsch liehtten rinnge unser snellen marg 
die sol man unß harziehen zuo den bristen sint su starg 
Man sol den heren schrotten iij hand gewand 
den stoltzen ritter by sunder sprach meister <rs ref="Hildebrand">Hiltbrant</rs> 
Es fird ein krippe daz ist nún der sitte 
Nún here waz ich dir sage dún waz ich dich bit 
Do schiet von frovwe Utten meister <rs ref="Hildebrand">Hiltbrant</rs> 

Er sprach Herstu lieber hen waz ich dir enpfoln han 
Daz solltu in helffen und sollt in by gestan 
Do sprach gezogelich von Bernne er <rs ref="Dietrich">Diettrich</rs> 
Waz ist ez daz runen Rettent ez offenlich 
und irz vor mir helent und ich gewaltig bin 
Wol uff wir wellen hinen Der minch múß der xij sin 
Do sprach zú Dietter von Bernne her <rs ref="Dietrich">Ditrich</rs> der man 
Und sag mir margrof <rs ref="Rüdiger">Rúediger</rs> er sol mir by geston 

und der milten margrevin der richen Gottelin 
das sy mir her sende ir lieben swester kint 
zuo ieklichem zwelf ritter des sint die herren wol vert 
und iecklichem zwelf knecht den kovff ich allen swert 
Uff lassent do die herren die recken vil gemeit 
Her <rs ref="Dietrich">Dieterichez</rs> reisen waz mangem vil leid 
Do huobent die herren gen Isenburg uf die fart 
do der múnich durch rosen us gezuoket wart 
Do reit aller verderast meister <rs ref="Hildebrand">Hiltebrant</rs> 
her <rs ref="Dietrich">Dieterich</rs> von Berne her nach gerant 
Sin schilt und ouch sper fuort selber der degen her 
Also reit ouch meister <rs ref="Hildebrand">Hiltebrant</rs> mit in reit nieman mer 
An dem fúnften morgen und ein wil do vor 
warent die herren komen gen Isenburg an das dor 
Do der múnich wolte mette singen also fruo 
die herren mit den schilten stapften vast hin zuo 

<rs ref="Hildebrand">Hiltebrant</rs> begunde klopffen Balde lant mich in 
Ich wil in dem closter ein bredier ouch sin 
Der múnich rief Wer klopfet an dem dor 
Balde luogent hin uz wer nun sy do vor 
Bringent min harnesch und min vil guot swert 
was sy denne suochent des werdent sy gewert 
und minen liechten helm sprach der múnich <rs ref="Ylsam">Ilsan</rs> 
Wellent sy den múnich twingen daz wer ich ob ich kan 
Ich han den minen harnesch sprach der múnich <rs ref="Ylsam">Ilsan</rs> 
Werent ir den zwen unnd drissig ich griff alle an 

mir breche denne min swert in der hende min 
Wir wellent in dem closter von in ungesorten sin 
Balde luogent hin uz wer vor der porte sy 
Herre ez ist ein alter und fúeret der woelfe dry 
so fúert er an dem schilte das guldin sarbant 
Wafa iemer wafa daz ist min bruoder <rs ref="Hildebrand">Hiltebrant</rs> 
By ime hebet ein junger uf einem schnellen marg 
Mich duncket an dem sinne ez sy ein helde stark 
Der fúeret an dem schilte ein loewen gremelich 

Er mag es wal vollebringen ez ist min her <rs ref="Dietrich">Dieterich</rs> 
Do drat fúr die porte der múnich <rs ref="Ylsam">Ilsan</rs> 
Do truog er ob den ringen ein grawe cuten an 
Do truog er an den beinen zwo dicke growe hosen 
Do trat er fúr die porte der mere wolt er losen 
Benedicite bruoder sprach meister <rs ref="Hildebrand">Hiltebrant</rs> 
Nu leite dich der túfel sprach der múniche alzehant 
daz du jarlanc ritest uff stritendez wank 
Du moehtest by frovv Uoten lieber haben guot gemach 
Daz dete ich ob ich moechte sprach meister <rs ref="Hildebrand">Hiltebrant</rs> 
Ich muoß noch rosen riten Man hat noch uns gesant 
<rs ref="Kriemhild">Kriemhilt</rs> die schoene zuo ir hoh gezit 
Es schinet wal lieber bruoder daz ir ein tore sint 
Mich duncket an der wise die rede sy gemeinlich 
Wurt úch út ze Berne her <rs ref="Dietrich">Dieterich</rs> 
Min herre heisset úch bitten sprach meister <rs ref="Hildebrand">Hiltebrant</rs> 

daz du ime die trúwe leistest die du im gelobt hest mit der hant 
Du gelobdest ime eine reise und swerd ime ein eit 
wenne er die wolde striten daz du werest bereit 
Nu mag ich núme reisen sprach der múnich <rs ref="Ylsam">Ilsan</rs> 
doch weis ich wol dar umb daz ich ez gelobt han 
Wurt úch út zuo Berne dar wil ich mit úch varen 
der reise da hin gen Wurmez wil ich mich bewarn 
Do sprach meister <rs ref="Hildebrand">Hiltebrant</rs> der alte Lieber bruoder min 
rit mit uns gen Wurmez so wirt uns ein krentzelin 
Es stot an dem briefe als uns die maget enbot 
Mir und minen herren det helfe nie so not 
Ir helfent uewerm bruoder sprach her <rs ref="Dietrich">Dieterich</rs> 
und lont ir mich hie heimen es stot úch lesterlich 
Nu wil ich úch gerne helfen sprach der múnich <rs ref="Ylsam">Ilsan</rs> 
nu luogent lieber herre waz ich zuo striten han 
Do zoch er ab die kappen und warf sy in gras 
Hey wie wunneclich der múnich vervafent waz 
Was tragent ir under den hosen sprach meister <rs ref="Hildebrand">Hiltebrant</rs> 
Ich trage lieber bruoder min alt sturm gewant 
Do schovte der von Berne des múnich isen swert 
Er sprach Eines guoten bredier stab sind ir wol gewert 
Wenne ir den ban entschlahent mit uewerm bredier stab 
ich gip úch des min trúwe ez volget im in sin grab 
Wusten ez by dem Rine die edelen Búrgenden 
e sy úch bichte sprechen sy wurdent e zwiveler 
Ich wil gen Wurmez riten schovwen dez Rinez fluot 

nach einem rosen krantze nach einer juncfrovwen kus 
Nuo wissent min her <rs ref="Dietrich">Ditherich</rs> das wurt dert vollebracht 
<rs ref="Kriemhild">Kriemhilt</rs> moechte wellen sy hette sin nie gedacht 
durch bluomen und durch rosen daz súlent ir gelovben mir 
Sit ir nach húnschen reken ist worden ir begir 
so súllent wir sy lassen schovwen mangen kúenen man 
der in daz moesch von den ougen wol gebres ten kan 
Woltent ir hie erbeisen lieber herre min 
und woldent ir hie essen ich geb úch guoten win 
Die múnich muossent ez gelten die in dem closter sint 
Die anderen muossent essen gersten ich wil ir ane sin 
Do besamnot sich der abet mit siner bruoderschaft 
sy batten alle geliche úber des múnches craft 
Do sprach der von Berne ein fúrste lobelich 
Und lond ir in nút her wider ich zerstoer úch sicherlich 
Do wart zuo dische gesetzet von Berne her <rs ref="Dietrich">Dieterich</rs> 
ander halb dar gegen das wissent sicherlich 
<rs ref="Hildebrand">Hiltebrant</rs> der alte der usserwelte man 
Do pflag ir also schoene der múnich <rs ref="Ylsam">Ilsan</rs> 
Do sy do gassent und getrunckent man hiez herzehen dú marck 
ein ros was Scheminges bruoder michel und stark 
Sin swert gurt er umbe der múnch <rs ref="Ylsam">Ilsan</rs> 
als zorneclichen er es by dem gehiltz nam 
Do gie fúr den abet der múnich <rs ref="Ylsam">Ilsan</rs> 
Er sprach Vil lieber herre uowern urlop wil ich han 

Wir mússent alle dienan von Berne dem kúenen man 
Ich erlovp es úch gerne sprach der appet sicherlich 
Do hies er im herbringen sin sper und sinen schilt 
do mit er sine tage so dicke hat gespilt 
Renig das guot ros wart von im úber schritten 
Urlop noment do die herren von dem closter sy do ritten 
Im volget noch fúr das closter múnch und man 
Sy begunden alle fluochen dem múnich <rs ref="Ylsam">Ilsan</rs> 
Das du dich hast gescheiden von diner bruoderschaft 
dez werdest du erstochen und niemer sigehaft 
Er ist ein man so starker er ist an im betrogen 
Do sprach ein alter bruoder Got wil ich iemer loben 
Er hat mit den oren so dicke um gezogen 
Er det mir an dem libe jemerliche pin 
das ich zuo allen zitten in sorgen mueste sin 
An dem fúnften morgen do uff brach der tag 
do worent die herren komen do das gesinde lag 
one <rs ref="Wolfhart">Wolfhart</rs> alleine der lag an der stat 
Als er mere horte er huob sich uf die pfat 
Do ging er zuo den helden zuo in er do sprach 
Merkent alle ir herren dis gros ungemach 
Es hat der von Berne einen múnch mit im bracht 
Nu kan ich nút wol wissen waz er mit im het gedacht 

Spottest duo min sprach <rs ref="Heime">Heym</rs> Nein helt vernim min wort 
Wiltu mir nút gelovben so sich in selber dort 
Uff sprungent do die herren alle sament zehant 
sy leiten an ir schuehe und ander ir gewant 
Die die schuo nit kunden finden die lieffent barfffls 
her <rs ref="Dietrich">Dieterichen</rs> ze entpfahen mit irem sfflessen gruos 
Sy lieffent al geliche gen der porten waz in gach 
one <rs ref="Wolfhart">Wolfhart</rs> alleine der lief hinden nach 
Do sprachent do die herren alle gelich 
475 Sint got wilkomen von Berne her <rs ref="Dietrich">Dieterich</rs> 
und sint aoch wilckomen der alte <rs ref="Hildebrand">Hiltebrant</rs> 
Wet der fflbel túfel wolt der mfflnch in dis lant 

Ir sullent úch út schamen sprach meister <rs ref="Hildebrand">Hiltebrant</rs> 
Wer ist der degen junger sprach der mfflnch alzehant 
Und wil er sin nfflt geraten einen trfflssel slag muos er han 
Des enbir ich wol sprach <rs ref="Wolfhart">Wolfhart</rs> gar unverschroekenlich 

Wellent ir unbescheiden werden sprach her <rs ref="Dietrich">Dieterich</rs> 
Wer ist der junge sprach der múnch do 
der sich mit úbermúete wiget also hoch 
Du weist in wol erkennen sprach meister <rs ref="Hildebrand">Hiltebrant</rs> 
er ist diner swester sun daz tuon ich dir bekant 
Und ist denne <rs ref="Wolfhart">Wolfhart</rs> sprach der múnch <rs ref="Ylsam">Ilsan</rs> 
Das ich den han funden den vil kúenen man 
Er lag in der wiegen do ich in zuo nehsten sach 
Ich wuste nút daz ich von im solt liden so gros ungemach 
Sy sint noch dir gewahsen <rs ref="Wolfhart">Wolfhart</rs> und <rs ref="Siegestab">Sigstab</rs> 
Ane grosse stúrme koment sy niemer in ir grab 
Nu muesse sy got behueten sprach der múnch <rs ref="Ylsam">Ilsan</rs> 
sit ich han funden die zwene kúene man 
Die rede lont beliben sprach meister <rs ref="Hildebrand">Hiltebrant</rs> 
und rústent úch vil balde ir herren alle sant 
das wir dert betwingent die fúrsten lobelich 
Wol uff wir muessent hinnan sprach her <rs ref="Dietrich">Dieterich</rs> 
Do fuor der kúnig <rs ref="Etzel">Etzel</rs> wider in sin lant 
Mit im reit der von Berne und meister <rs ref="Hildebrand">Hiltebrant</rs> 
<rs ref="Wolfhart">Wolfhart</rs> und <rs ref="Siegestab">Sigstab</rs> und der múnch <rs ref="Ylsam">Ilsan</rs> 
die worent irem herren mit gantzen trúwen undertan 
Do der kunig <rs ref="Etzel">Etzel</rs> wider hein bekam 
do sach man mit im riten mangen vigant 
Des frovvte sich frovv <rs ref="Helche">Herke</rs> die edel kúnegin 
Do enpfing sy die herren mit mangen juncfrovwen 
Do nam der kúnig <rs ref="Etzel">Etzel</rs> den Berner mit der hant 

ander halb dar gegen den alten <rs ref="Hildebrand">Hiltebrant</rs> 
Das dritte daz was <rs ref="Rüdiger">Rúediger</rs> der milte margraf rich 
Er fuorte sy also schoene fúr die kúniginne rich 

———————————
Also frovwe <rs ref="Helche">Herke</rs> die herren hiez wilckomen sin 

Do sprach gezogenlichen die alte kúnigin guot 
Sint got wilckomen von Berne ein fúrste hoch gemuot 
Man seit ir von dem garten der were so schon bereit 
do sesse lieplich inne manig juncfrovwe vil gemeit 
Sy seiten ir von dem gúden das an dem Rine was 
Sy seiten ir von dem gefúgel das uff der linde sas 
Sy seiten ir von den megdin die werent húbsch und glancz 
ieclieche trúge uff ir hovbet einen rosen krantz 
Sy seiten von den zwelf helden werent schon zuo velde komen 
von iren waffen roecken hette nie kein man vernomen 
Uff ieclichem ist gesmidet zwelf guldin vogel 
man muos ir gevider úber al die welte loben 
Do sprach gezogenlichen die edel kúnigin rich 
Ir bringent uns der rosen von Berne her <rs ref="Dietrich">Dieterich</rs> 
das wil ich um úch verdienen die wil ich han daz leben 
und ouch mit miner hende riche gobe geben 
Sprachent do die frovwen Ach got moecht daz sin 
Der uns nu brechte der rosen von Wurmez ab dem Rin 

weler durch unseren willen gen Wurmez koment geritten 
der hette den pris erworben noch fúrsteclichen sitten 
Do sprach gezogenlichen die edel kúnigin 
Nu han ich doch hie heimen manig megetin 
Neina zieren helde verdienent richen solt 
dar um wil ich und min megetin iemer wesen hold 
Werent úch frúmeclichen als durch den willen min 
daz wil ich um úch iemer verdienet sin 
Schlahent tieffe wunden mit ellenthafter hant 
Ich gip jederman ein juncfrovwen dar zuo ein witez lant 
Hant sy by dem Rine ir roecke alle úber zogen 
und uf ieclichem zwelf guldin vogel 
so wil ich ieclichen besunder 
uff allen sament heissen smiden zwelf mer wunder 
Aller erst hies frovv <rs ref="Helche">Herch</rs> die kisten uf tuon 
Do wolte die kúnigin werben um bris und um ruom 
Sy sprach Nement daz gold und daz edel gesteine rich 
und schlahent ez uff die recken so rehte wunneclich 
Die gold smid hies sy smiden mit ellenthafter hant 
manig liechtez merwunder daz waz in wol bekant 
daz ez von den recken do gap so liechten schin 

Die baner hies sy wirken mit dem golde so fin 
Wan ez do gebot die edel kúnigin 
dar in wart gevúeget manig edel gestein 
der durch sine túgent so wunneclichen schein 
Den recken hies sy koffen manig snelle marck 
zuo den siten worent sy enge zuo den brústen starck 
Do sprungent sy gar wite dez worent sy gemeit 
daz man von dem wunder singet unde seit 
Ein zelt hies sy machen daz kostet riche habe 
gold und edel gesteine schein gar liecht dar abe 
Es brante alz ein kertze daz man da von gesach 
Dor under hetten die zwelff kempfen vil guot gemach 
Gold und edel gesteine waz dar in getragen vil 
Man vant under dem gezelte manig herlich spil 
Die taveln worent helffen beinin glat alz ein glas 
Obena in dem knopfe der liechte karfunkel lag 
Die gezierde waz bereitet so rechte wuneclich 
also sy solte fúeren ein kúnig so rechte gewalteclich 
Ime worent zehen wite lant undertan 
dar zuo kam im zuo helfe manig stoltzer man 
Do hies die kúniginne balde fúr sy ston 
die zwelf stultzer ritter die zuo strite solten gan 
Do mante sy ir helde die edel kúnigin 

Nu lant úch nút ueber gúden ze Wurmez an dem Rin 
besunder der von Berne der edele <rs ref="Dietrich">Dieterich</rs> 
Neina edeler Bernere tuo ez durch willen min 
Schaffa daz dir werde din lop erschellen ze Wurmez an dem Rin 
Do sprach der von Berne er wolt ez gerne tuon 
an dem Rine zuo werben umb pris und um ruon 
daz die schoenen frovwen der worheit múestin jehen 
der pris were erfochten Wol uff ez muoz geschehen 
Gent urlop frovwe den pris wellent wir bejagen 
daz man úch die mere her wider kone gesagen 
der garte sige zerstoret und die rosen rot 
sit daz ez frov <rs ref="Kriemhild">Kriemhilt</rs> durch ir hoffart gebot 
Do sprach der von Berne Vil edele kúnigin 
es wirt von mir zerhovwen liechte helme schin 
und wirt ouch begossen von bluote also nas 
Ich schaffen so tieff wunden fúr wor so wissent daz 
Wir wellent hinan varen durch únsern úbermuot 
und wellent daz nút lossen durch keine schlachte guote 
Also sprach der von Berne Vil edele kúnigin 
wir tuont ez alle gerne durch den willen din 
moechtent wir sy betwingen mit ellenthafter hant 
daz uns w urd undertenig kúnig <rs ref="Gibech">Gippich</rs> und sin lant 
mit sinen starcken helden mit schilt und mit sper 
in hoffart und in úbermuot wa wir sin beger 

Do sumde súch nút mere von Berne her <rs ref="Dietrich">Dieterich</rs> 
Dannan begunt sich rústen manig held guot 
Also vermessenlichen verwaffent sich manig man 
Do wolden die herren alle varen do vo n dan 
Urlop nam der von Berne zuo der kúngin her 
Urlop nam von Bechlar der milte <rs ref="Rüdiger">Rúediger</rs> 
zuo den frovwen die do sassent in dem sal 
Orlop namen die herren alle von den frauwn ueber al 
Urlop nam <rs ref="Hildebrand">Hiltebrant</rs> gar ein biderman 
Orlop nam sin bruoder der muonich <rs ref="Else">Elsan</rs> 
Urlop nam do <rs ref="Siegestab">Sigstob</rs> an der selben vart 
Urlop nam der bruder der kuene <rs ref="Wolfhart">Wolfhart</rs> 
Urlop nam da <rs ref="Heime">Heime</rs> gar ein biderman 
Urlop nam do <rs ref="Witege">Wittich</rs> ein ritter wol bekant 
Urlop nam do von Rússen Hartu ng ein kúnig rich 
Urlop nam von Kriechen der schoene <rs ref="Dietrich">Dieterich</rs> 
Urlop nam von Stiere <rs ref="Dietleip">Ditleip</rs> hoch gemuot 
Urlop nam von Denmarch der junge kúnig <rs ref="Fruote">Frut</rs> 
Urlop nam kúnig <rs ref="Etzel">Etzel</rs> und alle sine man 
Also vermessenliche fuorent sy von dan 
Uff brachent do die herren mit ir baner wit 
Die ros wurdent verdecket gar herlich an der zit 
Uff den liechten helmen manig zimer lag 
daz do von erluchte rechte alz ob ez were dag 

Do hies do der kúnig <rs ref="Etzel">Etzel</rs> blosen uff die herhorn 
Dannan begunt sich rústen manig rek hoch geborn 
Der sturnfan wart enpfangen von meister <rs ref="Hildebrand">Hiltebrant</rs> 
do ladet er die herren mit froeden durch daz lant 

Dannan fuorent do die herren mit so grosser macht 
daz sy in zwenczig tagen und in ein wil der nacht 
worent do komen gen Wurmez an den Rin 
Do huob sich in dem garten ein vil grosser strit 
Also <rs ref="Hildebrand">Hiltebrant</rs> der alte dez Rinez fluot ersach 
also vermessenlichen er zuo den herren sprach 
Ir herren von den Húnen nun merkent alle mich 
daz ir úch witzelich halten in kúnig Gippichen lant 
Do sties er uff den anger die baner us der hant 
und sprach zuo den herren der alte <rs ref="Hildebrand">Hiltebrant</rs> 
Ir recken von den Húnen erbeissent alle hie 
Súlichen grossen verjen gesahent uewer ougen nie 
also einen by dem Rine den herkenn ich also wol 
Wer úber sinen willen ueber varen sol 
der bedarf guotes gelúckes sal er daz leben han 
Und ist der selbe verje gar ein grosser man 
so het er zwelf súne die sint alle freissan 
Den er sol úber fúeren sprach meister <rs ref="Hildebrand">Hiltebrant</rs> 

von dem wil er han verigen solt den rechten fuoz die lingen hant 
Do sprach der von Berne Daz wer ein úbel pfant 
solt ich im hie lossen einen fuos oder eine hant 

———————————
Also múnch <rs ref="Ylsam">Ylsam</rs> und der verge mit ein ander stritent 

Do sprach der von Berne der wunder kúene man 
Daz wissent uf min trúwe ich grif in selber an 
Do sprach der múnich <rs ref="Ylsam">Ilsan</rs> Ich wil ein botte sin 
zuo dem selben verjen noch hút an den Rin 
Er wenet ich sie ein wallere sprach der múnch <rs ref="Ylsam">Ylsan</rs> 
wenne er minen bart ersihet der selbe grosse man 
Dis sint selzene mere <rs ref="Wolfhart">Wolfhart</rs> schiere sprach 
wie kan sich daz nun gefúegen dis gros ungemach 
von disen recken allen gen einen einigen man 
Wie súllent wir den in dem garten zwelf gesigen an 
Wir sullent ime flehen alz man den eselen tuot 
wenne er nút sek wil tragen mit einem knútel guot 
und súllent denne sprechen Nu fur uns úber Rin 
daz dir der túfel lone der liebe herre din 
Sy worent mange wile geritten und gerant 
Die recken von den Húnen doten sich bekant 
daz sy unverzaget werint in sturm und in stritez not 
Do sach man uf der heide manig baner rot 

Us der stat ze Wurmez nam man der geste war 
ritter unde frovwen nam ir alle war 
Man sach ab den helmen erglesten mangen stein 
Dis ist ein frisch gesmide mit golde wol durch graben 
Mich duncket an dem sinne sy wellent strite haben 
in dem rosgarten mit disen helden hie 
Sy werent anders an den Rin her komen nie 
Ir ist ane massen vil gar ane zal 
man sicht an dem Rine vol graben unde tal 
und ir liechten hútten gar wunneclich gestalt 
Daz sich súlich gesten <rs ref="Kriemhild">Kriemhilt</rs> nút wil erlon 
dez schende sy der túfel und ouch ir helde guot 
Mit ir brief senden die sy zuo den Húnen tuot 
sy hebet mit ir hende hoffart mangen strit 
Jederman luoge zuo im selber wie dar nach lit 
An den selben stuonden gie der múnich zuohant 
enhalb an dem Rine do er den virjen want 
Er begunde lut rúeffen Wiltu úber fúeren zwelf man 
Des wellent sy dir lonen sprach der múnich <rs ref="Ylsam">Ilsan</rs> 
Enhalb an dem Rine der guote verje sprach 
alz er den múnich <rs ref="Ylsam">Ilsan</rs> mit siner kutten sach 
Ja vil lieber bruoder ich wil dich durch got úber fúeren 

Do begunt er mit dem riemen daz schiffe vaste rúeren 
Und do er kam herúber und sach daz er was so bereit 
er sprach Ir múnich veiger waz hant ir mir geseit 
Und rittent ir in uewerem lande waldbruoder also 
so mag der leidig túfel uewer wesen frov 
Waz hant ir mir gelogen ir alter laster bart 
der by tusent joren nie me erhebet wart 
Der verje zuochket ein ruoder uf den múnich er do sluog 
Múnch <rs ref="Ylsam">Ilsan</rs> mit dem barte hette liste genuog 
Er undersprang dem verjen daz breite ruoder lang 
Do sluogens uf ein ander mangen herten swank 
Der múnich <rs ref="Ylsam">Ilsan</rs> zúket den verjen her waz an den staden 
Do begunden sy ein ander in dem sweis vor starken slegen baden 
daz ez dem verjen uf die fúesse fiel 
Sy sluogent mit den fústen ein ander in den giel 
Der múnich gap dem verjen ein ungefuegen duk 
daz er zuo der erden muos nemen einen bug 
Numer dummer amen sprach der verje zuo hant 
súlicher starcker túfel wart mir nie me bekant 
In sturmen und in stritten wartt ich nie gefaltt 

Nu hat er mich betwungen so gar in sún gewalt 
alz ich von siben joren sy ein kleines kint 
Múnch <rs ref="Ylsam">Ilsan</rs> mit der kutten sprach Mich wunder nimt 
war dir verige din sterke nun komen sy 
Nu hab ich mangen helden so dick gewonet by 
mit minem sarfen swerte daz ich han in miner hant 
Wil er sin nút geroten einen trússelslag muoz er han 
So lont úwer zúrnen der verige schiere sprach 
Also liebe geste ich noch nie gesach 
sit nach in hant gesendet frov <rs ref="Kriemhild">Kriemhilt</rs> die kúnigin 
Solt ich mich nun setzen gen disem helde fin 
so múez mir grosse torheit vil nahe wonen by 
sit daz ir frov <rs ref="Kriemhild">Kriemhilt</rs> selber hat begert 
Waz sy den an sy muotet dez wirt sy gewert 
Do hiez er zuo den staden bereiten schiff genuog 
Dar in trat vermessenlichen manig ritter cluog 
mit iren gekroenten helmen frilich an der stuont 
Norprecht hies der verige und sprach durch den munt 
Sint gotwilkomen ir recken da her uz Hunnenlant 
Ir worent mir werlich vor gar unbekant 
Han ich úwerem keinen zuo leid út getan 
der mit mir zúrnen welle der sol ez varen lon 
Do sprochent do die herren sy wolten ez gerne tuon 

Also schuof der verige im selben einen steten sun 
Dar noch fuort er ueber mangen stultzen gast 
dez schilt unde helme gap gar liechten glast 
In der stat zuo Wurmes manig ritters frovwe sprach 
By allen unseren tagen kein ouge nie gesach 
so vil stultzer helden gefúeret úber Rin 
<rs ref="Kriemhild">Kriemhilt</rs> die schoene mag wol in noeten sin 
Kument sy in den garten werlich daz geschicht 
súlich grosse ungefuoge daz man mir verjecht 
<rs ref="Kriemhild">Kriemhilt</rs> sy erslagen ir besten helde zart 
Súlich grosse reise nie me gebuwen wart 
Norprecht der verige anders nút enpflag 
mit driu snellen schiffen bis an den dritten tag 
wan daz er úber fuorte kúnig <rs ref="Etzel">Etzel</rs> und sine man 
Das sehent do die herren und die frovwen all an 
Alz er úber brachte mangen stoltzen recken leben 
do sprach der kúnig <rs ref="Etzel">Etzel</rs> Nun súllent ir merken eben 
Ich gip úch weder silber noch gold unz wir her wider went 
Bring ich den herwider mangen stultzen held 
von Kriemhiltes recken so wirt mit úch geteilt 

min guot also mit trúwen daz ir mirs sagent danck 
Nu lant úch by dem Rine die zit nút wesen lang 
Ach fúrste und lieber herre der verige schiere sprach 
geschicht úch in dem garten hie kein ungemach 
von Kriemhiltes recken das were mir sere leid 
Nu koment wen ir wellent ir vindent mich bereit 
Also koment do die herren gen Wurmez an daz velt 
sy sluogent uf froelich manig schoen gezelt 
des kúniges von den Húnen Daz gezelte waz so stark 
der ez soelt han gekóffet es kostet me den tusent mark 
Do sprach <rs ref="Wolfhart">Wolfhart</rs> der kuene War umb sint her komen 
Ze striten um des riches trone Daz han ich nút vernomen 
Oder durch schoene frovwen Der mirs dete bekant 
so wolt ich helme schroten sprach der wigant 
Do sprach <rs ref="Hildebrand">Hiltebrant</rs> der alte Lieber oehen min 
du wirst strites gewert hie by disem Rin 
E das man uns nun scheide uz disen rosen rot 
das wissest uf min trúwe du komest sin in not 
Do sprach <rs ref="Witege">Wittich</rs> der kúene Wir súllent alle jagen 
einen botten in den garten senden der uns die mere kúne gesagen 
ob die hilt by dem Rin sigent bereit 
oder abe in dem garten sy die kúnigin vil gemeit 
Do sprach Hartu ng von Rúsen Mir sint die mere geseit 

fúnfhundert schoener frovwen sint uf der heide breit 
In dem rosgarten muoz der strit beschehen 
Wolte got sprach <rs ref="Wolfhart">Wolfhart</rs> das ich solte anesehen 
Do sprach der von Berne der fúrste hoch gemuot 
zuo dirre botschaft fúeget wol der milt 
der fúeret fúr die frovwen wol der eren schilt 
Do sprach kúnig <rs ref="Etzel">Etzel</rs> Milter <rs ref="Rüdiger">Rúediger</rs> 
rit hin in den garten und ervar uns die mer 
ob die recken by dem Rine zuo striten sigent bereit 
oder in dem garten sige die kúnigin vil gemeit 
Do sprach <rs ref="Rüdiger">Rúediger</rs> der milte Ich horte mere sagen 
es solte eines richen kúniges botte riche cleider tragen 
den einer wolte senden zuo sinem obengenos 
Trúeg er nút riche kleider ir laster were gros 
Do hies der kúnig <rs ref="Etzel">Etzel</rs> balde her fúr tragen 
ein gewant kostet zwelf tusent marck mit golde durchslagen 
Dar in was geneget manig edel stein 
der durch sine túgent so wunenclichen schein 
Do sprach der von Berne Ir nement daz gewant so clar 
dar inne ritten ir fúr eine richen kúnges botten zwar 
fúr die schoenen frovwen in die rosen hin 
Do muessent sy alle schovwen uff daz golde so fin 
Also <rs ref="Rüdiger">Rúediger</rs> der milt ersach daz schoen gewant 
er enpfing ez vil schiere und leit ez an sich zehant 
Er zoch ez úber die brust es was also guot 

Mit froelichem herczen er was hoh gemuot 
Do gap das golde von dem gewande so rehte glast 
Dem milten margraven an froeiden nie gebrast 
Sin ros stuont gesatlot uff der heide breit 
Do fuor er nút alleine sin knecht <rs ref="Herman">Herman</rs> mit im reit 
Also kam er fúr den garten von dem ros er do stuont 
Do wolt der margrave fúr die frovwen gan 
Er erbeiste von dem rosse nider uff daz lant 
wie bald ez sin knecht <rs ref="Herman">Herman</rs> do von im gebant 
das do von im erluchte sin guldin gewant 
Er kam fúr die frovwen als noch ein botte tuot 
Mit froelichem herczen sy worent hoch gemuot 
Ein himelcz fúr die sunnen swebt ob der kúnigin 
Sy gruosten túgentlichen den milten margraven fin 
Do ward er wol enpfangen von der kúnigin her 
do dancket er mit zúchten der milte <rs ref="Rüdiger">Rúdiger</rs> 
Do sprach der frovwen eine Er ist úns unbekant 
Sage fúrste richer wie bist du genant 

———————————
Also der margrove zuo den frovwen kam 

Do sprach der margrove so rechte túgentlich 
Ich dienen kúng <rs ref="Etzel">Etzel</rs> und von Berne her <rs ref="Dietrich">Dieterich</rs> 
Durch súliche aventúre bin ich her gesant 

Die schoenst under úch allen wie ist die genant 
Die schonste under uns ist <rs ref="Kriemhild">Krimhilt</rs> die schene maget 
eines richen kúnges dochter von der man wunder saget 
Fúnfhundert schoener frovwen muos man by ir sehen 
In dem rosgarten sule der strit geschehen 
<rs ref="Kriemhild">Kriemhilt</rs> der schoenen ist der gewalt geben 
weli zwen sy scheidet die behaltent wol ir leben 
Funfhundert schoener frovwen sassent vor ir an der schar 
Die schoenst under in allen er nam ir genuog war 
Do by hette er gerne die kúnigin bekant 
Er wolte ir sagen mere von dem kúng uz Ungerlant 
Zwelf rich kúnigez dochteren sassent vor ir in dem gras 
Die schoenste under in allen gar gezieret was 
Sy was an dem libe ein stultze maget cluog 
Ein kron von rotem golde sy uf ir hovbet truog 
Die kron waz gezieret mit fúnf stollen wunneclich 
also schon gezieret mit edelem gesteine rich 
Wenne sy sich wolte neigen die stoltze maget fin 
so gap das edel gesteine gar wuneclichen schin 
in dem ersten stollen ein edeler smaragt guot 
ob dem zweiten stollen ein liechter rubin guot 

in dem dritten stollen ein liechter johan 
in dem vierden stollen ein edeler ademast 
ob den zwein stollen ein liechter karfunkel stein 
der zuo allen ziten als ein kertzen schin 
In dem fúnften stollen legent zwei bild guldin 
das ein waz Sifrid gelich das ander der kúnigin 
Ob der kronen obenen lag manig edel gestein 
der durch sine túgent so wunnenclichent schein 
Do was der margrove fúr die frovwen komen 
Er sprach Edele frovwe noch hant wir nút vernomen 
war um wir von den Húnen her sigent bekomen 
Vil edele kúniginne daz hetten wir gerne vernomen 
Do knúwet er fúr die frovwen der margrave zuo hant 
also túgendlichen gap er ir den brief in die hant 
Vor ir stuont ein schriber sy gap in selben dar 
Sy sprach Lessent lieber meister so nement wir sin war 
Do der schriber den brieff uff gebrach 
heia wie lut er lachte Nu hoorent wie er sprach 
Es stet an dem briefe wunders also vil 

von zwein richen kúnigen Der ez merken wil 
derf wol lieplich lachen Der mere sint so clar 
Uns enbút der kúnig <rs ref="Etzel">Etzel</rs> und der Berner offenbar 
sú wellent hie heim suochen <rs ref="Kriemhild">Kriemhilt</rs> die kúnigin 
und yren starken helden mit strite wonen by 
Es sprichet der kúnig <rs ref="Etzel">Etzel</rs> und her <rs ref="Dietrich">Dieterich</rs> von Bern 
<rs ref="Kriemhild">Kriemhilt</rs> der schoenen wellent sy stritez geweren 
Sue wellent ir zerstoeren die bluomen und das gras 
daz ez von dem bluote wird gegossen also nas 
Do sprach die kúniginne Daz selber ich in enbot 
Der strit muoz geschehen in den rosen rot 
Ist minen helden mit strit gesigent an 
so muoz vatter und bruoder in wesen undertan 
Do sprach ein juncfrovwe zuo dem margraven zuo hant 
Neina fúrst guoter tuo uns bas bekant 
Den garten sy zerstoeret und die rosen rot 
sit daz ez frov <rs ref="Kriemhild">Kriemhilt</rs> durch ir hoffart gebot 
Do die kúniginne ir liebe mere gesprach 

sy sprang von dem gestúele zuo in beiden sy do trat 
Der milte margrave mit rede sy do bat 

———————————
Also der margrave die junfrovwen bat zuo hoeren der voegelin gesang uf der linden 

Do sprach der margrofe Es ist der wille min 
sit daz ez het gehoeret die here kúnegin 
so bitten úch lan hoeren das gesang der vogelin 
oder ich wil von ueweren hulden iemer gescheiden sin 
Do det der margrave als ein biderman 
der sich zuo frovwen hulden wol gefúegen kan 
Er sprach ir zuo mit worten der garte waz schon bereit 
Des frovte sich die kuenigin gemeit 
moechte uns werden zuo hoeren ab der linden breit 
von manger súesse stime gesang der vogelin 
Daz sol fri geschehen sprach die kúnigin 
Die belge begunt man drucken duoch roeren ging ein wint 
obnen in die linden do die voegelin sint 
Sy sungen wider ein ander clein und do bi gros 
Es wart nie herze so trúrig daz der kurcze wil verdros 

Manig voegelin cleinez daz do lute sang 
daz es in den lúften gar wunnenklich erklang 
sy sungent wider ein ander troestel und nahtegal 
daz ez uz dem golde so rehte lute erhal 
Do sprach der margrave so rechte tugenlich 
Ir hant hie uf erden ein gantzes himelrich 
Solt ich dar in leben die wil ich leben mag 
mir were by den frovwen ein jor ein kurtzer tag 
Do spilete ein juoncfrauwe die rotte also minneclich 
Wer die stymme horte der muoste frauwen sich 
Hinder sich stuond der grave und zoch ab sin gewant 
Der junfrovwen mit der rotten gap er ez in die hant 
Do sprach die juncfrovwe Waz fúrsten mag daz wesen 
der so richer goben gegen mir mag erwegen 
Er mag wol sin ein fúrst und edel sin genos 
oder ein richer keyser Sin gabe sint so gros 
Do sprach die kuonigin Er ist mir unbekant 
Sage fuorste riche wie bistuo genant 
Do sprach der margrefe so reht dogentlich 
Ich dienen kuonig <rs ref="Etzel">Etzel</rs> und her <rs ref="Dietrich">Ditherich</rs> 
und frauwe Herichen der milten bin ich uendertan 
Ich bin geheißen <rs ref="Rüdiger">Ruediger</rs> der von Bechelan 
Sie sprach Helt von diner tuegent ist mir vil geseit 
Siehestuo vor dir sitzen xij juoncfrauwen wol gemeit 
Der wil ich dir ein geben edeler fuorste rich 
mit einer guelden cronen und dar zú ein kuenigrich 
Do sprach der margreffe als ein rehter biderwer man 

der sich zuo frauwen huelden wol gelieben kan 
Er sprach Frauwe wie ubel mir daz gezeme 
daz ich ein ander neme 
Ich wil mich mit diser frauwen laßen gnuoge kuoniginne kluog 
sit daz mich got von himel daz erst zuo ir druog 
So wil ich ir stete laßen daz ich ir gelobet han 
und wil mich an diser frauwen maßen daz man mir gleubet zwar 
und wil auch by ir alten der mir daz leben lat 
ueber recken in dem garten Daz alles an gotte stat 
So wellen wir hinnen fueren die rosen krentz so kluog 
Ez enwart nie kein schappel also suor verdient daz man ie uf gedruog 
Duorch soliche abentuore sin wir an den Rin gerant 
Wir wellent sicher kuomen mit gewafenter hant 
Wo wir sollent striten daz duent mir hie bekant 
Do sprach die kuonigin Alhie an diser stat 
in diesem rosen garten muos der strit geschehen 
Mit beden minen augen wil ich in an sehen 
Wel zwen ich von enander scheide die behaltent wol daz leben 
Heis sy kuomen wan sy wollen die sich dez strittes hant erwegen 
Von dannen schiet her <rs ref="Rüdiger">Ruodiger</rs> umb en mitten tag 
Do reit er also balde do daz gesinde lag 
Sie schruwen alle gliche Vil milter <rs ref="Rüdiger">Rúediger</rs> 
nú sag uns also balde die wunnenrichen mer 
Do frogte der von Berne den margraven zuo hant 
wo er hette gelossen sin guldin gewant 
Do sprach der margrave so rechte tugenlich 
Ich gap ez einer juncfrovwen daz wissent sicherlich 
die machte in dem garten froeden also vil 

Es gehorten uff der erden nie man so súesses spil 
von harfen und von rotten alz die juncfrovwe kan 
Do moechten sy an die mere lenger nút gewesen 
Do sprach <rs ref="Rüdiger">Rúediger</rs> der milte Ich bin in dem paradis gesin 
Do sint juncfrovwen inne und wunnecliche kint 
Do schinet uz der siden manig stolzes wip 
Gegrúesset wirt gar schoene manig ritters lip 
Soelte ich ez allez durchgrúnden ich were unmuessic gnuog 
die froede die ich han gesehen in dem rosegarten cluog 
Do sprach der margrave So werdent mir niemer hold 
Wem da mag werden ein kússen daz ist ein richer solt 
Do sprach <rs ref="Wolfhart">Wolfhart</rs> der kúeni Nu bin ich abe frov 
daz ich her bin geritten und ich nút blep al da 
Wer solte denne erben daz paradis fúr mich 
Do wil ich inne schovwen manig bild wunneclich 
So ist ez aber wor das man úns hem enbot 
Der garte ist gezieret mit den rosen rot 
die linde ist umbe hangen fúr der sunnen schin 
Do darf nieman truren man vindet juncfrovwen fin 
In súlicher achte wise ist der garte angeleit 
Die recken von dem Rine sint zuo strite bereit 
Uns kan nieman gescheiden an ein grosse strit 
Des froewe mich sprach <rs ref="Wolfhart">Wolfhart</rs> daz ez also lit 
Súlent wir denne striten der kúniginne vor 
daz sú die froed ane schovwen uz der linden clor 
do wirt ein schimpf erhaben da gat ein fúri nach 
Den recken von den Húnen wart zuo strite gach 

———————————
Also <rs ref="Siegestab">Sigstap</rs> und <rs ref="Reinholt">Rienolt</rs> zuo samen kemen uf der schiltwacht 

Do sprach <rs ref="Siegestab">Sigstab</rs> der junge zuo strite gach ist mir 
Do sprach <rs ref="Wolfhart">Wolfhart</rs> der kúene Also ist ouch mir 
So súllent wir einen botten senden daz sús nút ziehen lang 
zuo striten in dem garten Daz rede ich ane wank 
Wen wellent wir dar senden sprach her <rs ref="Dietrich">Dieterich</rs> 
Das sag ich úch schiere sprach der margrave rich 
Do súllent wir hin senden den alten <rs ref="Hildebrand">Hiltebrant</rs> 
der bekenet by dem Rine die recken alle sant 
Der tag nam ein ende die nach t den sy g gewan 
Do waffent sich so schiere <rs ref="Siegestab">Sigstab</rs> der junge man 
Den schilt begunt er vassen den helm er uf gebant 
ein sper gros alz ein arm nam er in die hant 
Ir zelt und ir huetten worent wunnenclich gemacht 
<rs ref="Siegestab">Sigstab</rs> der junge pflag do der schiltwacht 
Do begegnot im uf der heide <rs ref="Reinholt">Rienolt</rs> von Megilon 
Er frovgte in wie er hiesse Er seit im ez alzehant 
Ich bin geheissen <rs ref="Reinholt">Rienolt</rs> do her von Megilon 
Sage tegen junge wie bistu genant 
<rs ref="Siegestab">Sigstab</rs> der junge sinez namen nút enseit 
Do widerseiden sy ein ander uf die heide breit 
Do stochent sy uff ein ander die zwen kuene man 
Sy striten mit ein ander die ritter lobesan 
<rs ref="Siegestab">Sigstab</rs> der junge <rs ref="Reinholt">Rienolt</rs> ein wunden schluog 
Wie bald sich <rs ref="Reinholt">Rienolt</rs> der grosse ab der warte huob 
Also <rs ref="Siegestab">Sigstab</rs> der junge ab der warte kam 
do reit er under daz gesinde der vil kuene man 
Do seit er die mere dem edelen Berner 

wie im uff der schiltwacht do gelungen were 
Do ruoffet der von Berne meister <rs ref="Hildebrand">Hiltebrant</rs> 
Do kam er also balde do er die herren vant 
Do sprach der von Berne zuo meister <rs ref="Hildebrand">Hiltebrant</rs> 
Rit hin zuo kúnig <rs ref="Gibech">Gippich</rs> und duo im die mer bekant 
das wir von den Húnen sint dar um her gerant 
das er in dem garten den strit nút ziehe lang 

Do ward er schon enpfangen von dem kúng in dem sal 
Do danckot im zúchteclichen <rs ref="Hildebrand">Hiltebrant</rs> der alt 

Do sprach gezogenlichen meister <rs ref="Hildebrand">Hiltebrant</rs> 
Edeler kúnig <rs ref="Gibech">Gippich</rs> ich bin zuo úch gesant 
ob ir uz ueweren recken wellent suochen zwelf degen 
so wellent wir uz unseren zwelf dar gegen wegen 
Do sprach der kúnig <rs ref="Gibech">Gippich</rs> Ich wil der erste sin 
zuo striten in dem garten durch willen der dochter min 
Ich han ez by minen tagen so dicke gerne getan 
Nu wil ich in dem garten der kempfen ein beston 
So bin ich in súlicher aht hundert jor sint mir gezalt 
Ich beston úch selber sprach <rs ref="Hildebrand">Hiltebrant</rs> der alt 
Wer bestat mir minen sun <rs ref="Gunther">Gunther</rs> den degen hocgemuot 
Den bestot von Dinnmark der jung kúnig <rs ref="Fruote">Fruot</rs> 
Wer bestot sinen bruoder der heisset <rs ref="Gernot">Gernot</rs> 

Mit wem er hat gefochten die schlug er al ze tot 
Daz sagen ich úch schiere und wil úch ez wissen lan 
den bestot <rs ref="Rüdiger">Ruediger</rs> do her von Bechelor 
Wer bestat mir <rs ref="Hagen">Hagun</rs> Der muoz ouch an die fart 
Den bestot von Garten min oehen <rs ref="Wolfhart">Wolfhart</rs> 
Wer bestot mir <rs ref="Walther">Walther</rs> do her von Kerling genant 
Den bestot <rs ref="Hartung">Hartuon</rs> g ein kúng uz Rússelant 
Wer bestot denne Stúeffing ein kúng uz Ungerlant 
Der vichtet also sere und ist ein wigant 
Wissent sicherlichen er ist ein held guot 
Den bestot von Stire <rs ref="Dietleip">Dietliep</rs> der hocgemuot 
Wer bestot einen risen der heisset <rs ref="Asprian">Asprian</rs> 
fueret zwei swert in einer scheiden mit den er vehten kan 
Er ist ein ris langer daz sy dir vor geseit 
Den bestat <rs ref="Witege">Wittich</rs> der Memingen treit 
Wer bestat mir minen risen der heisset <rs ref="Schrutan">Schrudan</rs> 
Dem sint die Brússen bis an das mer undertan 
Ich han in uff minem hofe wol viertzig jor erzogen 
Den bestot <rs ref="Heime">Hime</rs> der hat vier ellenbogen 

Wer bestot mir einen ritter heisset <rs ref="Herbrant">Herbat</rs> 
der sich in keinen noeten noch in striten nie geforcht 
Er ist ein helt kuener das wissest sicherlich 
Den bestot von Kriechen der schoene <rs ref="Dietrich">Dieterich</rs> 
Wer bestot mir <rs ref="Volker">Volger</rs> von <rs ref="Else">Alse</rs> genant 
frov <rs ref="Brünhild">Brúnhilt</rs> swester sun ein videler bekant 


Wissest sicherlichen er ist ein kuner man 
Den bestot min bruoder der múnch <rs ref="Ylsam">Ilsan</rs> 
Wer bestat mir <rs ref="Siegfried">Sifrit</rs> ein kúnig us Niderlant 
Der fueret zwelf swert eines ist Balmun genant 
Er vichtet umb min dochter das wissent sicherlich 
Den bestot min herre von Berne her <rs ref="Dietrich">Dieterich</rs> 
Do sprach der kúnig <rs ref="Gibech">Gippich</rs> <rs ref="Reinholt">Rienolt</rs> ist worden wunt 
<rs ref="Reinholt">Rienolt</rs> uff der warte ist dir das út kunt 
Er mag núme vechten daz sy dir vor geseit 
<rs ref="Siegestab">Sigstab</rs> begunde lachen und sprach Daz ist mir leid 
Urlop nam zuo dem kúnge der alte <rs ref="Hildebrand">Hiltebrant</rs> 
Do kam er also balde do er daz gesinde vant 
Sy schrúwent alle gelich <rs ref="Hildebrand">Hiltebrant</rs> getrúwe man 
nu rat uns an den trúwen wie wir ez griffent an 
Die rede lont beliben sprach meister <rs ref="Hildebrand">Hiltebrant</rs> 
und rústent úch vil balde ir recken alle sant 
daz ros unde harnesch nach hie by úch sy 
Ich gedencke ez werde in dem garten noch hút ein kúng fry 
Dar waffent úch vil balde ir recken vil gemeit 
Man hat sich in dem garten so ritterlich bereit 
zwelf der kúensten helden so ich ie gesehen han 
Doch getrúwe ich got von himile wir gesigent in alle an 
Wenne ich einem rúeffe der sol mich verston 
Ein ritter nach dem andern sol zuo strite gan 
Do by súllent merken daz ir behalten ruom 
Do sprachent do die herren sy woldent ez gerne tuon 
Es wart do ze rate der alte <rs ref="Hildebrand">Hiltebrant</rs> 

er schuoff das do die hútten wurdent alle verbrant 
Do sach man an dem gevilde mangen helt stark 
mit iren gekroenten helmen do by ir snelle mark 
Do hies uf blossen kúng <rs ref="Etzel">Etzel</rs> die her horn 
Dannan begunt sich rústen manig held hoc geborn 

Sy ritten gen dem garten frilich uff der ban 
me den rossez lovffe Do sweg ieder man 

———————————
Hie strittet <rs ref="Hagen">Hagun</rs> von Tron und <rs ref="Wolfhart">Wolfhart</rs> von Garten 

<rs ref="Hagen">Hagun</rs> do von Tronie kam her fúr gerant 
einen silber wissen schilt fuort er in der hant 
Do fuort er uf dem helme zwei guldin horn 
Er sprang in den garten und rieft uz grossem zorn 

Wo nu von Berne getrúwe <rs ref="Hildebrand">Hiltebrant</rs> 
Mit wem sol ich nu striten Das tuo mir bekant 
Sprach <rs ref="Hildebrand">Hiltebrant</rs> der alte Mit <rs ref="Wolfhart">Wolfhart</rs> 
der hebet by dem kúng ze strite wol bewart 
under einer baner wit von golde ist sy rot 
Also vermessenclichen sprang <rs ref="Wolfhart">Wolfhart</rs> in den tot 
Sin helm was gesteinet und gap ouch liechten schin 
Do fuort er an dem schilte ein wolf waz rot guldin 
Do fuort er uf dem helme der degen vil gemeit 
ein silber wisse stange von dem man wnder seit 
dar an die golt schellen daz rede ich ane wank 
wenne er den helm erschutte daz ez vil lut erklank 
Sin ros ging in sprúngen daz waz wis alz ein harm 
Do fuort er in der hende ein sper gros alz ein arm 
Do ritten sy uf ein ander die zwen man 
Sy stechent uf ein ander daz sy vielent nider uf den ban 
Sy griffent nach den swerten die zwen kúen man 
Sy sluogent uf ein ander die recken lobesan 
Sy stritten mit ein ander die ritter us erlesen 
do wolte sich ietweder stritez nút erwegen 
Do schluog uf ein ander die zwen kúne man 
daz sich muost verkeren ir liechter brúngen schin 
Wie moechtin do die herren zorniger gewesen sin 

Von ir beider helmen gie ein fúr rotter wint 
Sy stritten mit ein ander rech alz ob sy werint blint 
Die ringe begunden risen nider in das gras 
das von ir fúesse so gar verdrettet was 
Also sy do múed wurden sy sossent uf daz lant 
Wie bald ietweder den helm ab gebant 
In was von den slegen worden also heis 
sy wusten von den ougen den stup und ouch den sweis 
Do sy do der wint erwate die zwen kúene man 
sy spruongen uf geswinde und griffent ein ander wider an 
Sy sluogent uf ein ander nach dem alten sitten 
Es wart von den recken so túvelich gestritten 
<rs ref="Hagen">Hagun</rs> von <rs ref="Hagen">Troni</rs> daz gúden waz nach gelegen 
<rs ref="Wolfhart">Wolfhart</rs> von Garten begunt sin vaste pflegen 
Wie kúen her <rs ref="Hagen">Hagun</rs> were doch gerovwe in die fart 
Do schriet in durch die ringe der kúene <rs ref="Wolfhart">Wolfhart</rs> 
Sy begunt ein ander briefen angist unde not 
das ir beider schilte von bluote wúrdent rot 
<rs ref="Wolfhart">Wolfhart</rs> von Garten ein vil kúene man 
sluog <rs ref="Hagen">Hagun</rs> von <rs ref="Hagen">Troni</rs> daz er zuo der erden bekam 
Uf sprang die kúniginne von der man wunder seit 
Do schied sy von ein ander die recken uz erwelt 

Und wer sy nút dar komen <rs ref="Wolfhart">Wolfhart</rs> het in ze tot erschlagen 
doch muest man <rs ref="Hagen">Hagun</rs> von <rs ref="Hagen">Troni</rs> uz dem garten tragen 
Do sprach <rs ref="Hildebrand">Hiltebrant</rs> Wo nun <rs ref="Wolfhart">Wolfhart</rs> ein kúener man 
mich dunket an den sinnen du bist komen uff stritez ban 
Nu solt din zúrnen lassen gegen mir nun sin 
Ich wene ich habe dich stritez gewert hie bi disem Rin 
<rs ref="Wolfhart">Wolfhart</rs> dem kúenen wart die rede zorn 
Er begunde rúeffen daz sin stim lut alz ein horn 
Er sprach Ich wil noch me stritten durch den alten grin 
mir werde den ein kússin von einem roten múndelin 
Verbindent mir die wunden sprach der kúene <rs ref="Wolfhart">Wolfhart</rs> 
durch villen schoener frovwen wil ich uff die fart 
<rs ref="Hildebrand">Hiltebrant</rs> der alte zúhteklichent sprach 
Nu swig lieber oehen und habe din gemach 
<rs ref="Hildebrand">Hiltebrant</rs> der alte sprach Nu wol dan 
Er fuort in von dem ringe den vil kúenen man 
Er zoch in uz dem harnesch den kúenen wigant 
Er sprach Ich wil noch me striten mit verweffenter hant 
<rs ref="Wolfhart">Wolfhart</rs> rief vil lute ueber den witen plan 
Wo bistu <rs ref="Hagen">Hagun</rs> von <rs ref="Hagen">Troni</rs> Ich wil dich me beston 
Do antwirt ime túgenlichen die kúnigin rich 
sy sprach Er wil núme striten habe dir den pris sicherlich 
Do schied uz dem garten <rs ref="Wolfhart">Wolfhart</rs> der kúene man 
mit also grossen eren daz er <rs ref="Hagen">Hagun</rs> hat gesiget an 

Do sprach der von Berne <rs ref="Wolfhart">Wolfhart</rs> ist ungezogen 
er hat sich von Hagenz slegen hút gar sere gebogen 
<rs ref="Wolfhart">Wolfhart</rs> der kúene gar zorneklichen sprach 
Swigent lieber herre und habent uewer gemach 
Mich dunket an dem sinne ez sy nút ein gogel spil 
Syfridez slege von dem Rine werdent úch dunken alze vil 

———————————
Hie stritet ris <rs ref="Asprian">Asprion</rs> und <rs ref="Witege">Wittich</rs> 
Abb Ein Ritter und ein Riese k mpfen in einem Garten Der Riese der am Grtel 
ein Schwert tr gt holt mit einer Stange zuom Schlag aus der Ritter sticht ihm sein 
Schwert durch die Brust 

Do rief der kúnig <rs ref="Gibech">Gippich</rs> <rs ref="Asprian">Asprion</rs> bistu bereit 
Umb <rs ref="Hagen">Hagun</rs> von Tronie ist mir an trúwen leit 
Han ich dir bi minen tagen ie keinen dienst getan 
Nein <rs ref="Asprian">Asprion</rs> kúener dez soltu mich geniessen lan 
Uf sprang der rise lang und da by gros 
Ich wez in al der welt keinen min genos 
Er waffent sich mit grime und huob sich uf den ban 
Do rief under die Húnen <rs ref="Hildebrand">Hiltebrant</rs> der kúene man 
Wo bistu nun <rs ref="Witege">Witke</rs> der liebe geselle min 
Duo ez durch den von Berne den lieben herren din 
Sichstu in dem garten den risen <rs ref="Asprian">Asprion</rs> 
Ach <rs ref="Witege">Wittich</rs> kúene ritter den soltu beston 
Do sprach <rs ref="Witege">Wittich</rs> der kúne Ach <rs ref="Hildebrand">Hiltebrant</rs> kanstu mir út gesagen 
han ich dir dinen vatter oder dinen bruoder erschlagen 
daz du mich hast verroten gen dez túve lz man 
und mich gen im hast gesellet Du griff in selber an 
Er ist also gros und also lang der túfel fúr mich 
das mir nach sinem striten nút ist worden min begir 

Also sprach <rs ref="Witege">Wittich</rs> der ritter unverzagt 
Mich dunket an dem sinne dir sy min leben leit 
Do sprach der von Berne <rs ref="Witege">Wittich</rs> ein kúener degen 
ich wil dir iemer lihen und darzuo geben 
bringest du den risen uff valendez wank 
ach <rs ref="Witege">Wittich</rs> kúener dez wil ich dir sagen dank 

Also sprach der von Berne der unverzagte man 
Schemig das guot ros wil ich dir wider lan 
das du brecht von dem berge von dem vatter din 
Erslestu den risen ez sol din eigen sin 
Es wart mir in dem garten do du strit mit Amilolt 
Ich wil dir ez wider lossen verdienestu den solt 
Noch wil ich nút striten sprach <rs ref="Witege">Wittich</rs> der vigant 
ez werde denne umb das guot ros búrge meister <rs ref="Hildebrand">Hiltebrant</rs> 

<rs ref="Hildebrand">Hiltebrant</rs> wart búrge tut unz daz leit bekant 

Noch wil ich nút striten sprach <rs ref="Witege">Wittich</rs> der vigant 
gegen dem langen risen vagen min werdez leben 
mich vervaffen den margroff <rs ref="Rüdiger">Rúediger</rs> und wil mir suon geben 
Do wart vervaffent <rs ref="Witege">Wittich</rs> der kúene degen 
Umb <rs ref="Rüdiger">Rúedigers</rs> sun wart in steter suon gegeben 
Den schilt bot im <rs ref="Heime">Heime</rs> er sprach Got múez din selber pflegen 
Do spranget in den garten <rs ref="Witege">Wittich</rs> der kúene degen 

Ich forchte der lange túfel bring mich umb min leben 

Der rise mit den zwein swerten huob uf Vitken an 
daz er mueste vichen gegen den frovwen hin dan 
Dach vacht er listeclichen Vittich der degen guot 
Er kond sich wol gehúeten Wie vast er uf in sluog 
Es was under den helden keiner so gar ueber zelt 
also der kúene <rs ref="Witege">Wittich</rs> Wer er nút gewesen ein held 
einez libez so vermessen Schemig wer verlorn 

Doch muest ez ime ze sure werden dem recken hocgeborn 
Do sprach <rs ref="Hildebrand">Hiltebrant</rs> der alte Vittich flúchstu hin dan 
Schemig das guot ros wil min herre selber han 
Do huob er sich an den risen <rs ref="Witege">Wittich</rs> der kúeni man 
Er erreichet in und schluog im ab ein hant 
Der rise wart erzúrnet Mit der anderen hant 
er sluog Wittichen den kuenen uff sinez helmez want 
das er muest strucken nider in das gras 
Von dez risen grime das beschehen was 
Der rise der schluog Wittichen daz er viel uf ein kenie 
By allen sinen tagen was ez geschehen nie 
Uff sprang do Vittich dem risen zweschent bein 
Er schriet im ein fuos ab dem risen unrein 
Es muoz dir zuo sure werden daz du mich brecht uf ein kenie 
Er schriet im ab sin halsper alz wir ez hoeren sagen 
es moechtin die gesellen noch niergunt han getragen 
Do rief die kúniginne Vittich du solt mir in lossen leben 
Er dede ez nit bis daz er im nam daz leben 
Do kert er sich umbe und sprach Ir stoltze maget 
wellent ir den risen langer er sy úch unversaget 
Was solte mir ein tote sprach die schoene maget zart 

Do din lip dez ersten von mir angerueffet wart 
do búttu mir ein tobez or und weldest mich nit verston 
bis du in hast erslagen Nun solt in selber han 
Edele kúniginne úch gezimet vil bas 
das ir in selber habent wan er vor úwer eigen waz 
Min herze stuont in vorchten do ich in betwang 
Do schied uz dem garten <rs ref="Witege">Wittich</rs> der wigant 
Schemig das guot ros gap im der Berner an die hant 
Da uf was gesessen der fúrste lobesan 

Er sprach Nu fúrch t nút mere kúnig noch keis er rich 
also sprach <rs ref="Witege">Wittich</rs> so rech vermessenlich 

———————————
Hie stritet <rs ref="Schrutan">Schrudan</rs> und <rs ref="Heime">Heim</rs> 

Do sprach der kúnig Wo bistu <rs ref="Schrutan">Schrudan</rs> 
Reicha dinen gesellen du us erwelter man 
han ich dir by minen tagen ie kein dienst geton 
Nein <rs ref="Schrutan">Schrudan</rs> kúener du solt mich geniessen lon 
Uf sprang der rise in so grossem zorn 

das er sinen gesellen in dem garten hatte verlorn 
Er sprach Sin muoz noch einer engelten und koment sint in not 
oder ich vil noch hút rechen Asprionis tot 
Im wart sin gesmide balde her fúr bracht 
Er waffent sich vil balde alz er hatte gedacht 
Er wolt den pris erwerben frilich uf der ban 
Do rief under die Húnen der alte <rs ref="Hildebrand">Hiltebrant</rs> 
Wo bistu nu <rs ref="Heime">Heime</rs> der liebe geselle min 
Sichstu den risen langen geboren von dem Rin 

Mit dem soltu stritten daz tuon ich dir bekant 

Do sprang in den garten <rs ref="Heime">Heime</rs> der vigant 
Er sprach Mir hat getromet do her by minen tagen 
daz ich mit dem uebelen túfel stritten solte haben 
Den sich ich in dem garten noch hút vor mir ston 
Nu muoz von minen handen ein starcker strit ergan 
Der rise kan geschritten was ein grosser man 
Mit starken swinden slegen lief er Heimen an 
Do schluogent sy uf ein ander dem risen nút gelang 
Das bluot durch die ringe vast uf die erde sprang 
Sy stritten mit ein ander die zwen kúene man 
vor den schoenen frovwen frilich uf der ban 
Der rise gros und lang gap Heimen einen slag 
das der ritter kúene under sinem schilt gelag 

Doch lag er nút lange der vil kúene man 
Er sprang uf geswinde daz swert nam er in sin hant 
Do erschut ers kreftecliche den schilt er zeruggen swang 
Er sprach Ir rise langer diz strechez sag ich uech dang 
E das man unz scheidet noch hút uf disen tag 
mag ich ez gefúegen ich vergilt uech disen slag 
Er sluog do dem risen tief wunden lang 
Sy stritten mit ein ander trieben uf der heide wit 

Umb warf do <rs ref="Heime">Heime</rs> daz swert an der selben zit 
Er sties es durch den risen Zergangen waz der strit 

Do schied uz dem garten <rs ref="Heime">Heim</rs> der vigant 
Do sprach gezogenlichen meister <rs ref="Hildebrand">Hiltebrant</rs> 
<rs ref="Heime">Heime</rs> ein herzoge herre und do by wol gezogen 
din kraft und dine hilfe hat mich noch nie betrogen 

———————————
Hie strittet Stúeffing und <rs ref="Dietleip">Dietliep</rs> von Styr 

Do sprach der kúnig <rs ref="Gibech">Gippich</rs> Wo bistu Stúeffing 
Verwaffen dich vil balde noch húttin an disem ring 
Han ich dir by minen tagen ie keinen dienst geton 
neina Stúeffing kúener daz soltu mich geniessen lon 
Im wart sin gesmide bald her fúr getragen 
Er verwaffent sich mit grime daz er hat gedacht 
Mit wem sol ich nu striten Der mirs dette bekant 
Mit <rs ref="Dietleip">Dietliep</rs> von Stire sprach meister <rs ref="Hildebrand">Hiltebrant</rs> 
<rs ref="Hildebrand">Hiltebrant</rs> der alte rúeffen do began 
Wo nu von Stire <rs ref="Dietleip">Dietliep</rs> ein vil kúener man 
Do huob er by dem kúnig under einer baner guot 
Die baner fuort von Stire <rs ref="Dietleip">Dietliep</rs> der hocgemuot 
Sin baner was geneget do fuort er ouch an 
Do sprang er in den garten der wunder kúene man 
gegen sinen widersachen der was im unbekant 
Er frogte in wie er hiesse Er seit im es zehant 
Ich bin geheissen Stúeffing do er uz Ungerlant 
Do widerseiten sy ein ander die zwen kúene wigant 
zuo den brústen sy do stochent beid sament yr sper 
Den rossen sy verhangten in waz zuo striten beger 
Sy treip uff ein ander ir beider gros zorn 
Do stochent sy uf ein ander die recken hoh geborn 
Dy schefte sy zerbrachent ir krachen daz waz hel 
Sy koment von den rossen die recken also snel 
Do schluogent uf ein ander die zwen kúene man 
Sy stritten mit ein ander die fúrsten lobesan 
Sin swertt zúhtt von Sture <rs ref="Dietleip">Dietliep</rs> der hochmútt 

Er schlug uf Stúeffing daz bluot durch die ringe wot 
<rs ref="Dietleip">Dietliep</rs> von Stire fuort ein ungefúegen slag 
das im Stúeffingez hovbet vor den fúessen lag 
Er gohette von dannen in den sattel er sprang 
von zorn und ouch von grime Sin ros vil wit ersprang 
Do reit er uz dem garten Stúeffing liez er ligen 
Sich hette kúnig <rs ref="Gibech">Gippich</rs> sinez gewunnez gar verzigen 

Er sprach Owe kúnig <rs ref="Gunther">Gúnther</rs> daz loz dir geklaget sin 
Stúeffing ist ouch erschlagen Daz sint die beswerde min 


Hie stritet kúnig <rs ref="Gunther">Gúnther</rs> und der kúnig <rs ref="Fruote">Fruot</rs> 

Uf sprang der kúnig <rs ref="Gunther">Gunther</rs> in so grossem zorn 
Er begunde trówen mangem húnschen man 
Er sprach us grossem zorne Bringent mir min harnesch guot 
Nu muoz ich ouch versuochen der Húnen úbermuot 
Er waffent sich vil balde er uf sin ros gesas 
Ein krone von rotem golde an sinem schilte was 
Do sprangt er under die rosen die worent im wol bekant 
Do rief under die Húnen der alte <rs ref="Hildebrand">Hiltebrant</rs> 
Wo bistu nu von Denmark ein junger kúnig <rs ref="Fruote">Fruot</rs> 
Er hebet in dem garten <rs ref="Gunther">Gúnther</rs> der degen guot 
Mit dem soltu striten junger held stark 
Das tuon ich vil gerne er vertreip mich uz Denmark 
Er nam mir min erbe das min vatter lie 

<rs ref="Dietrich">Dytheleyb</rs> der junge slug yme eynen slag 
daz yme daz houbet zcu der erden vil zcugangen waz sin tat 
<rs ref="Dietrich">Dytheleyb</rs> in den steyreyf den fuz balde swang 
in grimmegem zcorne uf sin ros her sprang 
Do drabete her uz dem garten den resen liz her legen 
Der kunig sach yme leyde her hatte sich seges gar irwegen 
Quinti <rs ref="Gunther">Gunther</rs> unde <rs ref="Fruote">Frut</rs> 
Do sprach der kunig <rs ref="Gibech">Geybich</rs> <rs ref="Gunther">Gunther</rs> laz dir geclaget sin 
und dy grozse swere min 
Gedenke liber son hute wol dar an 
Do begonde alle truren dez koniges dinstman 

Aneleyt der konig <rs ref="Gunther">Gunther</rs> eyn steylin gewant 
Den helm her uf daz houbet faste do gebant 
den schilt vor dy arme uf sin ros her sas 
e 
Von golde eyn lichte crone eyn gezcumer daz waz daz 
Her fregete tugentlichen Wer sal mich bestan 
Do rif undir dy Hunen <rs ref="Hildebrand">Hildebrant</rs> der wise man 
Wo nu von Tenemarken unvorzcayter <rs ref="Fruote">Frut</rs> 
Sestu jenen recken den konig hochgemut 
Mit dem saltu striten der ist eyn degen stark 
Der vortribe ouch mich sprach <rs ref="Fruote">Frut</rs> von Tenemark 
Do drabete her von der menge der degen hochgemut 

Und git mir got das gelucke das ich gesigen hie 
so wirt ez nút gescheiden ane wunden tieff 
Us grossem úbermuote kúnig <rs ref="Gunther">Gunther</rs> rieft 
Hastu hinder dir icht gelossen daz vindestu wol hie 
Keinez frien mannes herze an froeden nie gelies 
durch die grossen trúwe die dir got durch den munt 
Was du hast gelossen das wirt dir wol kunt 
Er sprach Mich hat uebergangen eines selgen tages schin 
das ich gen minem vigenden ein kempfe hút sol sin 
Ich wil im wunschen gelúckes der mich gen im hat gestalt 
Mit im wil ich gerne stritten sprach der junge bald 
Sin helm was gesteinet und gap ouch liechten schin 
Do fuort er das marmel an dem schilte sin 
Sin baner was geneiget do ers fuorte an 
Do sprangt er in den garten der wunderkúene man 
Do sprach der kúnig <rs ref="Fruote">Fruot</rs> Mir tuot min schade we 
Ich getrúwe got von himel sin sol werden me 
e das man uns nu scheidet sprach der kúne man 
Also túfenlichen griffent sy ein ander an 
Gunthter von dem Rine der degen vil gemeit 
fuorte ein swert in siner hende das was unmassen breit 
Also túfenlichen sluog er uf den kúnig <rs ref="Fruote">Fruot</rs> 
das man von im sach fliessen das rosvarwe bluot 
Do stuont der kúnig <rs ref="Fruote">Fruot</rs> in ritterlicher wer 
also vermessenlichen vor dem kúnig <rs ref="Gunther">Gúnthter</rs> 
Er vergalt im sin stritten slege worent gros 
Er sluog uff in mit kreften das bluot durch die ringe dos 
Ach <rs ref="Gunther">Gunther</rs> dich wil betriegen din gros úbermuot 
Du neme mir min erbe und mines vatter guot 
Das wil ich dir gelten als ich schuldig bin 

Jo hastu ez nút erfochten bis nút also frov 
sprach der kúnig <rs ref="Gunther">Gúnther</rs> uz úbermuote do 
Es wirt in den freiden verloren manig spil 
Denmark daz guot lant ich dir nút lossen wil 
Do sprach der kúnig <rs ref="Fruote">Fruot</rs> Du gefirst mirz niemer hin 
ich werde sin den bas betwungen den ich noch hie bin 
Dez darft dú dich wol froeuwen daz sag ich dir ie genot 
Do huob sich von den recken angist unde not 
Es gie uf ein ander swert ane zal 
Schilt harnesch begunde erklingen daz ez vil lut erhal 
Do rach der kúnig <rs ref="Fruote">Fruot</rs> sinen alten has 
Er sprach Ich sag dir <rs ref="Gunther">Gunther</rs> ich wil dich grúessen baz 
Sit du mir hie bist komen uf stridendez fart 
das wissest uf min trúwe du wirst hie nút gespart 
Also du mir hast gedienot also wil ich lonen dir 
mit minem guotem swert Das soltu glovben mir 
Also sprach der kúnig <rs ref="Fruote">Fruot</rs> do her uz Denmark 
Er sluog uf kúnig <rs ref="Gunther">Gúnther</rs> mangen herten slag 
Er det im vil balde lachendes buos 
Er schriet im durch den helme daz daz bluot dar uz wat 
Uf sprang die kúnigin nun hoerent wie sy sprach 
Wir sullent sy von ein ander scheiden die zwen kúene man 

Do sprach der kúnig <rs ref="Fruote">Frut</rs> Gent von mir hin dan 
Nu lon ich mich nút scheiden ich wi sse denne wie 
Joch sol ich mit mim guot lant nút gewinnen hie 
Nu ist ez doch min erbe von dem vatter min 
und lot ers mir nút wider es muos sin ende sin 
Des antwirt im die kúniginne an der selben zit 
Ich wonde es were umb rosen hie der uewer strit 
Wellent ir denne vechten um búrg und um witi lant 
so fúerent ir von dem Rine ein freveliches pfant 
frov min lant ist mir lieber den uewer rosen cluog 
Sit das mich min muoter uf erden ie getruog 
und ich rewohs ze wissen úbel unde guot 
mir ist min erbe lieber den úwer rosen cluog 
Do greiff er nach dem swerte so rechte grimeclich 
Die frovwen vielent do alle an den kúnig rich 
Nu hant ir doch gewunnen uewer lant mit wer 
Er sprach Ich glovb es niemer es sprech den <rs ref="Gunther">Gunther</rs> 
Ich wil dirs wider lossen sprach kúnig <rs ref="Gunther">Gunther</rs> do 
ich ston mit tieffen wunden vor dir gar unfrov 
Han ich dir zuo leide nu út geton daz wilich núme tuon 
Also schuof der kúnig <rs ref="Fruote">Fruot</rs> im selber einen steten suon 
Nume dumen amen sprach meister <rs ref="Hildebrand">Hiltebrant</rs> 
Wir hant den uebelen túfel in den garten gesant 
Er vichtet ritterliche kúnig <rs ref="Fruote">Fruot</rs> ist unverzaget 
Tenmark das guot lant hat er wider bejaget 
Got siczet an dem rechtem der alle ding wol weis 

Do sprach der Bernere Wir vervirrent disen kreis 
Die kúnigin mit dem bluote sy begossen was 
umb ir brief senden fúrwor sy wissent das 
Do sprach kúnig <rs ref="Gibech">Gippich</rs> Sun min herze klaget 
das dich einer hat betwungen den du dicke hast gejaget 
Do sprach der kúnig <rs ref="Gunther">Gunther</rs> Vatter ez sol sin 
Wir hant ez mit hoffart verdienot uf die trúwe min 

———————————
Hie stritet <rs ref="Gernot">Gernot</rs> und <rs ref="Rüdiger">Rúediger</rs> von Beclor 

Do rief der kúnig <rs ref="Gibech">Gippich</rs> Wo bistu <rs ref="Gernot">Gernot</rs> 
Dinez bruoder wunden went im tuon den tot 
Neina degen kúener biderb und unverzaget 
schaffa daz man iemer mere von dir singe unde sage 
Ich weis waz ich vechten lieber vatter min 
Und hette min swester <rs ref="Kriemhild">Kriemhilt</rs> ir hoffart lossen sin 
so leg unz nút erslagen ritter und risen tot 
und stúent sy nút in dem garten also schamirot 
Nu hant ir verhenget das sy ist siglos 
das muoz man an ir schovwen Ir hoffart ist so gross 
Sy ist der ruot entwahsen und gebe wenig umbe mich 
Do sprach der kúnig <rs ref="Gibech">Gippich</rs> Ach sun das rúwet mich 
Sinez bruoder harnesch det der degen an 

sich waffent also balde der recke wol geton 
Do sprang er in die rosen der wunder kúene man 
Do rieft und er die Húnen der alte <rs ref="Hildebrand">Hiltebrant</rs> 
Wo bistu nun <rs ref="Rüdiger">Rúediger</rs> do her von Bechelon 
<rs ref="Gernot">Gernot</rs> hebet in dem garten den soltu beston 
<rs ref="Rüdiger">Rúediger</rs> det balde daz im <rs ref="Hildebrand">Hiltebrant</rs> gebot 
er sprangt zuo sinem widersachen in die rosen rot 
Do stochent sy uf ein ander die zwen kúene man 
also froelichen frefenlichen uf der ban 
das ir beider brinne wart von bluote rot 
<rs ref="Rüdiger">Rúediger</rs> brocht <rs ref="Gernot">Gernot</rs> in angest und in not 
Wie balde ein juncfrovwe ir beider strit ersach 
mit irem roten munde nu hoerent wie sy sprach 
Richer <rs ref="Crist">Crist</rs> von himele wellest dez ritters pflegen 
der sich so richer gaben gen mir hat ergeben 
<rs ref="Kriemhild">Kriemhilt</rs> die kúniginne die rede ser verdross 
Sy sluog die juncfrovwen in daz mul daz bluot dar us doz 
Wunschestu e gelúckez eime froemden man 
Detest du ez den minen ez were mir lieber geton 
Also <rs ref="Rüdiger">Rúediger</rs> der milte daz bluot an der juncfrovwen sach 
er begunde vaste striten uf Gernotez ungemach 
Uf sprang do die kúniginne von der man wunder seit 
und schied sy do von ein ander die recken uz erwelt 
Do sprach die kúniginne Vil lieber markman 
du hast in dem garten din beste wol geton 
Daz muoz ich iemer jehen bis an das ende min 
Du hast erlich erstritten den pris an disem Rin 
Do schied us dem garten der milte markman 
<rs ref="Hildebrand">Hiltebrant</rs> der alte rueffen do began 
<rs ref="Rüdiger">Rúediger</rs> der milte der degen unverzaget 
der hat an <rs ref="Gernot">Gernot</rs> den grosten pris bejaget 

———————————
Hie stritet <rs ref="Walther">Walther</rs> von Cerlingen und <rs ref="Hartung">Hartung</rs> von Rúsen 

Do rief der kúnig <rs ref="Gibech">Gippich</rs> Wo bistu <rs ref="Walther">Walther</rs> von Cerling 
Verwaffen dich vil balde noch hút an disem ring 
Han ich dir bi minen tagen ie keinen dienst geton 
nein <rs ref="Walther">Walther</rs> von Cerling dez soltu mich geniessen lon 
Er verwaffent sich vil balde uf sin ros gesas 
Ein lovwe von glasúre an sinem schilte was 
Mit wem sol ich nu striten Der mirs dette bekant 
Mit Hartuong von Rússen sprach meister <rs ref="Hildebrand">Hiltebrant</rs> 
<rs ref="Hildebrand">Hiltebrant</rs> der alte rúeffen do began 
Wo bistu nu von Rússen Hartuong ein kúener man 
Do huob er bi dem kúnig under einer baner guot 
Das rad fuort von Rússen Hartuong der hoh gemuot 
Die baner was geneget do fuort er ouch an 
Do sprang in den garten der wunder kúene man 
Mit wem sol ich nu striten Der mirs dette bekant 
Mit <rs ref="Walther">Walther</rs> von Cerling sprach meister <rs ref="Hildebrand">Hiltebrant</rs> 
Den schilt nam er zuo den armen daz sper in sin hant 
Also vermessenlichen er uf <rs ref="Walther">Walther</rs> do rant 
Die schefte sy zerbrachent mit ellenthafter hant 
Sy koment von den rossen nider uf daz lant 
Sy sluogent uf ein ander die zwen kuene man 
Sy stritten mit ein ander frilich uf der ban 
Das sicht uz der linden manig oegelin zehant 
Also sy múed wurden sy sassent uf das lant 
Wie balde ietweder den helm ab gebant 
In waz von den slegen worden also heis 

sy wusten von den ougen den stup und ouch den sweis 
Also sy der wind erwate die zwen kuene man 
sy sprungent vil balde und griffent ein ander an 
Uf sprang frov <rs ref="Kriemhild">Kriemhilt</rs> die kúngin wis 
Sy schied sy von ein ander und gap ietwedrem den pris 
Do scied uz dem garten Hartuong der kuene man 
<rs ref="Hildebrand">Hiltebrant</rs> der alte rueffen do began 
<rs ref="Walther">Walther</rs> hat erlich gefochten daz ist worden schin 
Des truret an irem herzen <rs ref="Kriemhild">Kriemhilt</rs> die kúnigin 

———————————
Hie stritet <rs ref="Herbrant">Herbot</rs> und <rs ref="Dietrich">Dieterich</rs> von Criechen 

Do rief der kúnig <rs ref="Gibech">Gippich</rs> <rs ref="Herbrant">Herbot</rs> ez got an dich 
Neina degen kuener nu verweffen dich 
Han ich dir by minen tagen ie kein dienst geton 
neina degen kuener des soltu mich geniessen lan 
Sich verwaffent do mit grime der herzog <rs ref="Herbrant">Herbot</rs> 
Do sprach die kúniginne Sehent ir genen dort 
moechdent ir den betwingen ir userwelter man 
Den schilt bot im die kúniginne Do reit er von dan 
Do sprangt in den garten der unverzagte man 
Also frevenliche huob er uf der ban 
Mit wem sol ich nu striten Dette bekant 
Mit <rs ref="Dietrich">Dietrichen</rs> von Kriechen sprach meister <rs ref="Hildebrand">Hiltebrant</rs> 
<rs ref="Hildebrand">Hiltebrant</rs> der alte begund rueffen grimeclich 
Wo bistu nun von Krichen schner <rs ref="Dietrich">Dietrich</rs> 
Do sprach <rs ref="Hildebrand">Hiltebrant</rs> der alte so rech gezogenlich 
<rs ref="Herbrant">Herbot</rs> hebet in dem garten das wissest sicherlich 

<rs ref="Dietrich">Dieterich</rs> det do gerne daz im <rs ref="Hildebrand">Hiltebrant</rs> gebot 
do spranngt zuo sinem vigende in den garten do 
gen sinen widersachen uff der selben vart 
Do stochent sy uf ein ander die helde also zart 
Sy koment von den rossen nider uf das lant 
Sy griffent nach den swerten mit frevenlicher hant 
Sy begunden ein ander triben in dem garten entwers 
Sy sluogent uf ein ander in was zuo strite beger 
Sy striten mit ein ander gar unlange zit 
Sy begunden ein ander triben uf der heide wit 
Sy tribent ein ander hin ze tal 
Wie kuene <rs ref="Herbrant">Herbot</rs> were doch muoz er nemen einen val 

<rs ref="Dietrich">Dietrich</rs> fuort geswinde ein ungefuegen slag 
das im Herbottez hovbet vor den fúessen lag 
Nu bistu gevallen das ist mir nút gar leit 
Do schied us dem garten <rs ref="Dietrich">Dietrich</rs> vil gemeit 

———————————
Hie strittet <rs ref="Reinholt">Rienolt</rs> und <rs ref="Siegestab">Sigstap</rs> 

Do rief der kúnig <rs ref="Gibech">Gippich</rs> Wo bistu <rs ref="Reinholt">Rienolt</rs> 
Verwaffen dich vil balde wiltu verdienen den solt 
vor der kúniginne Nu bistu vor hin wunt 
Jo wil ich gerne striten sprach <rs ref="Reinholt">Rienolt</rs> durch den munt 
Also die rede erhorte der alte <rs ref="Hildebrand">Hiltebrant</rs> 
er begunde rueffen Sigstaben zehant 
Wol her fúr degen junger diner helfe tuot unz not 
Du muost mit <rs ref="Reinholt">Rienolt</rs> vehten ist ietzuont me den halber tot 
Ir fúegent wol zuo sament ir sint beide krank 
<rs ref="Siegestab">Sigstab</rs> der junge mit froeden fúr her sprang 
Do sluogent uf ein ander die zwen kuene man 

Das sach us der linden manig juncfrovwe wolgeton 
Wez zicht die kúniginne <rs ref="Reinholt">Rienolt</rs> den degen jung 
Wie treit sy in yrem herzen so mangen valschen funt 
Wennet sy mit im er noch pris erjagen 
und sint ir ritter und risen erslagen 
Wennet sy vertriben der Húnen uebermuot 
mit ir spital siechen von lant und ouch von guot 
Do sprach <rs ref="Brünhild">Brúnhilt</rs> dú zarte Werlich so wolte gon 
der wagen fúr die rinder alz ver ich mich verston 
Was do die frovwen sprachent die stoltzen holde zart 
sy sluogent uf ein ander frilichen an der vart 
also frevenlichen mit iren swerten guot 
<rs ref="Siegestab">Sigstab</rs> der junge <rs ref="Reinholt">Rienolt</rs> ein wunden schluog 
das man das bluot sach fliessen ueber sinen lip dan 
Er sprach Werlich das dirs die kúnigin nút engan 
das du lenger lebest das ist mir wol bekant 
das sy heisset vechten mit starken helden guot 
Wer dir die kúniginne in gantzen trúwen hold 
sy gebe dir in den spitel silber unde gold 
und heis din schoene pflegen alz man vor hin het geton 
an den spital siechen daz soltu gelovben han 
<rs ref="Reinholt">Rienolt</rs> der grosse begunde zorneclichen jehen 
Nu han ich manger rúemer dicke me gesehen 
uf der breiten erde junge und do by alt 
die doch muesten fliehen so ez mit swerten galt 
An den worten brochte <rs ref="Reinholt">Rienolt</rs> einen slag 
das im <rs ref="Siegestab">Sigstab</rs> der junge vor den fúessen gelag 
<rs ref="Reinholt">Rienolt</rs> sprach mit zorne Wo nu ein kuener degen 
Wie ist din grosses gúden so balde hie gelegen 
Do <rs ref="Wolfhart">Wolfhart</rs> der kuene sinen bruoder vallen sach 
also snelleclichen er uf der ferte sprach 

Owe <rs ref="Siegestab">Sigstab</rs> bruoder tut daz so we dem herzen min 
das ich zuo disen stuonden nút ein kempfe fúr dich sol sin 
Do <rs ref="Siegestab">Sigstab</rs> der junge horte sines bruoders wort 
er sprang uf geswinde mit sinez swertes ort 
<rs ref="Reinholt">Rienolt</rs> dem grossen slúog er ein wunden tief 
Us der schoenen linden die kúnigin rief 
Du solt in lossen leben junger held guot 
Du hast in dem garten erworben pris gemuot 
<rs ref="Siegestab">Sigstab</rs> der junge kerte sich nút an der kúnigin ruof 
bis er <rs ref="Reinholt">Rienolt</rs> dem jungen grosse leid und ungemach geschuof 
Do sprach er zuo <rs ref="Reinholt">Rienolt</rs> Diner rede du engylt 

uncz er vor der kúnigin rúmesames moechte getuon 
<rs ref="Siegestab">Sigstab</rs> hat ervochten an <rs ref="Reinholt">Rienolt</rs> grossen ruon 
Do schied us dem garten <rs ref="Siegestab">Sigstab</rs> der junge man 
<rs ref="Hildebrand">Hiltebrant</rs> der alte rúeffen do began 
<rs ref="Siegestab">Sigstab</rs> der junge ein degen unverzaget 
hat an <rs ref="Reinholt">Rienolt</rs> den groessten pris bejaget 

<rs ref="Hildebrand">Hiltebrant</rs> der alte rúeffen do began 
Wo sumet sich so lange der múnch <rs ref="Ylsam">Ilsan</rs> 
Wie foerchtet er sich so sere Getar er nút her fúr gon 
den kle mit bluot vergiessen alz er dicke hat geton 
und ouch bedecken mit siner kutten wit 

bis im die kúnigine einen kempfen git 
Jo lieber bruoder sprach der múnich <rs ref="Ylsam">Ilsan</rs> 
was ir mir gebietent das sol ich griffen an 
Do zuo bin ich bereitet wol zuo striten hie 
Also froelichen der múnch in den garten gie 
Do truog er ob ringen ein kutten an 
ein swert in siner hende truog der múnich <rs ref="Ylsam">Ilsan</rs> 
Sit das die kúniginne nach strite hat begert 
das man vor ir strite dar umb bin ich komen her 
So gebe mir ein kempfen in die rosen liecht 
oder ich zertrit sy al ich lieber einen niet 
Do begunt sich walken der múnch <rs ref="Ylsam">Ilsan</rs> 
in dem rosgarten Nieman greif in an 
in den liechten rosen Dez waz der múnich gemeit 
Das was Kriemhilten usser massen leit 
Do begunt der múnich die rosen vast zertretten 
In hette die kúnigin lútzel des gebetten 
das er in dem garten treip so grossen uebermuot 
das duchte do <rs ref="Kriemhild">Kriemhilt</rs> zuo núte guot 
Do sprach die kúngin Lieber vatter min 
las dir disen grossen spot hút geklaget sin 
den hie tribet der múnch <rs ref="Ylsam">Ilsan</rs> 
Hastu keinen so kúenen der in getur beston 
das sin grovwe cutte iemer sy geschant 
Do begunde lachen der fri múnch <rs ref="Ylsam">Ilsan</rs> 
Er sprach gezoegenlichen Vil edele kúnigin clar 
fluochen ist verbotten das sag ich uech fúr wor 
Ich weis wol umb den orden ich bin ein closter man 
Do sprach die kúniginne So hebstu úbel an 
hast du dich ueberwunden daz du wilt dienen got 

und mir den hie erzogest dinen grossen spot 
Den orden trag ich rechte sich an den bredier stab 
den mir in dem closter der abet selber gap 
Er hat mich us gesendet ich súlle bichte hoern 
Do sprach die kúniginne Der múnch wil unz toern 
Ich forchte unz welle betruegen der alte baltiner 
Sin rede mich sere verdrússet sin spot lit mir swer 
Ein sarfes swert er brúefet fúr einen bredier stab 
Saga was der múnich nút unselig der dir in ze hant gap 
Edele kúniginne er hatte witz genuog 
eEr sach an minen geberden daz ich in wol truog 
In stúrmen und in striten ist grower orden recht 
Dar umb leitet dich der túfel in die helle schleht 
Ich sagen dir sicherlichen er stot dir niemer ab 
wenne du dienest dem túfel mit dinem bredierstab 
Nu forchte ich nút so sere als das helle fuer 
Ich wil noch hút geschovwen manig muendelyn gehúr 
in dem rosgarten mit minen ougen snel 
und soelt ich umb die rosen verlieren hie min vel 
Die mere koment in daz closter die mich her truogent 
man geb jeder man ein kússin und ein junfrovwe cluoge 
wer hie getúre striten umb einen rosen krantz 
Durch die wil ich brechen schil t und helme gantz 
Do sprach gezoegenlichen die edele kúnigen zart 

Nu kuesse dich der túfel an dinen ruchen bart 
In rede und ouch in hasse dú rede do gelag 

Dir wirt mit scharpfen swerten noch hút manig slag 
Das bin ich begerende in miner bruoderschaft 
das man mich vaste slage mit hertez swertez kraft 
So wil ich die kutten regen und das wullin gewant 
das ez zuo den Húnen frov Herken wirt bekant 
und ouch den roten múnden der manger zuo ir wont 
wie sere mir min kutte úber dem lip hie dont 
Ir muessent selber sprechen e daz der schimpf ein enede numme 
uewer bester held einer wirt noch gen mir ein wint 

———————————
Hie stritet <rs ref="Volker">Volger</rs> und der múnch <rs ref="Ylsam">Ylsan</rs> 

Do sprach der kúnig <rs ref="Gibech">Gippich</rs> Wo bistu <rs ref="Volker">Volger</rs> 
Ich wil dir noch hút clagen minez herzen ser 
die mir hie erzoeget der múnch <rs ref="Ylsam">Ilsan</rs> 
Neina degen kuener den soltu beston 
mit dinem guoten swert das soltu nút enlon 
Hoere wie spoetlichen er vor miner dochter saget 
wir sint in dem garten alle sament sin zagen 
moechdist du den betwingen daz unz dez húlfe get 
des hettest du iemer ere und wir sin iemer ruon 
Do sprach <rs ref="Volker">Volger</rs> der kuene er wolt es gerne tuon 
was er moechte uf stritendez vart 
und o uch dem feigen múnich erschútten sinen bart 
<rs ref="Volker">Volger</rs> der kuene waz zuo strite wol bereit 

Do fuort er an sinem schilte ein videlen wol gemeit 
Do sprangt in den garten <rs ref="Volker">Volger</rs> ein kuener man 
Sy stritten mit ein ander die recken lobesan 
Mit starcken swinden slegen gap der múnch hin dan 
Sy stritten mit ein ander gar unlange zit 
Sy begunden ein ander triben uf der heide wit 
Der múnich sach an die frovwen tuot unz daz lied bekant 
Dar um begunt in stroffen meister <rs ref="Hildebrand">Hiltebrant</rs> 
Pater noster bruoder wiltu den garten stoern 
durch willen schoener frovwen Du laz mich gehoeren 
Min ougen muossent schiessen uf der minne spil 
nu bin ich dach ein kempfe uf der heide zil 
So wer dech muoz bart vaste sprach meister <rs ref="Hildebrand">Hiltebrant</rs> 
wir sint durch iren willen komen in das lant 
das die von dinem libe werdin geschant 
Do schluog uf ein ander die recken wol bekant 
Es gie uf ein ander swert ane zal 
Schilt harnesch begunt erklingen das ez vil lut erhal 
Die ring begunden risen in die rosen hin 
Sy logent do gestroewet alz sy werint gesent dar in 
Do bracht der múnich <rs ref="Ylsam">Ilsan</rs> ein ungefuegen slag 
das im der videler vor sinen fuessen gelag 
Doch lag er nút lange <rs ref="Volker">Volger</rs> der spilman 

Uf sprang er geswinde den múnch lief er an 

Der múnch begunt in triben uf der heide entwers 
Ein wil jegt er in hin ein wil her 
Uf sprang die kúniginne von der man wunder seit 
Do schied sy von ein ander die recken userwelt 
Do sprach die kúnigine Múnch dich wil ein junfrovwe laden 
einen brief in das closter senden den soltu dar tragen 
das man dir secze zuo buosse also vil 
Das tuon ich vil gerne sprach der múnich ob ich wil 
Was ir mir hie klagent das tuot uch werlich not 
Uch lit hie erslagen ritter und risen tot 
Der bicht han ich gehoeret die buos die ist in swer 
die sy hant enpfangen sprach der bredier 
Din closter muos verbrúnnen sprach der widiler 
do du inne soldest wesen du alter baltiner 
Dich und dine bruoder wil ich dem túfel enpfelen 
Du hast mir mit dinem bredier stab gross stre ich geben 
Got múes uns behúeten als ich úch sagen wil 
mich und mine brueder das ist besser vil 
Min bredier stab ist sarfe als ich uech sagen wil 
dar zuo ich niemanz bedarf das ist besser vil 
Das han ich wol bewert in den rosen rot 
Sprach <rs ref="Volker">Volger</rs> der kuene Ich bin komen von dir in not 
Ir moechtin fuer die kutten lieber clore siden tragen 
sit das man úch uz dem closter nach strit uz sol jagen 
Es tuot einer fúr den ander sprach der múnich do 
Es ist mir an geborn dez bin ich von herzen frov 
von den Wilfingen die hant ez dicke gehebt 

In stúrmen noch in striten wart nie keiner ueberstrebt 
Das han ich hút geúebet den jungen balde vor 
das sullent schovwen hie uf strites sp or 
In stúrmen und in striten was mir nach eren g ach 
Wenne ich kome aber in das closter so tuon ich dar nach 
Ich enweis nút um din closter du ungew issen kape lan 
Ich woelte were ich by den bruoderen ich heis sy von dir gon 
Also ich nu diner hant worden bin gewar 
er ist ein kúener keller der din gepflegen getar 
Do sprach der múnich <rs ref="Ylsam">Ilsan</rs> Wo ist die kúngin her 
Hat sy by dem Rine der videler icht mer 
Wie syes ir seiten klingent ir videlen die sint krank 
Do truog er einen bredier stab der was der massen lang 
Do hette der múnich <rs ref="Ylsam">Ilsan</rs> uebermuetes vil 
in den roten rossen als ich úch sagen wil 
Er hette do zertretten das gras und ouch den cle 
Das det dem kúnig <rs ref="Gibech">Gippich</rs> und siner dochter we 

———————————
Hie stritet <rs ref="Siegfried">Sifrit</rs> und der Berner 

Do rief der kúnig <rs ref="Gibech">Gippich</rs> Wo bistu <rs ref="Siegfried">Sifrit</rs> 
Verwaffen dich vil balde und tuo daz ich dich bit 
das du mich nu rechest und die súne min 
<rs ref="Kriemhild">Kriemhilt</rs> die schoene sol din eigen sin 
Uf stuont die kúniginne tuot unz das leid bekant 
Sy gieng gezogenlichen fúr den kúng uz Niderlant 

Sy kúst in guetlichen an sinen roten munt 
Sy sprach Strit froelichen dir wirt froede kunt 
Er sprach <rs ref="Kriemhild">Kriemhilt</rs> schóne frovwe du solt on angest leben 
Mir wirt in dem garten der pris schon gegeben 
Wer mit mir sol striten und het er drier manne muot 
ich getrúwe in wol ze twingen mit minem swerte guot 
Ach Sifrid lieber herre Sigmundez trut 
sprach die kúniginne zuo im ueberlut 
Got muez din iemer pflegen alz liep ich dir sy 
Nu lossent úwer sorgen vil edele kúnigin 
In stúrmen und in striten det ich nie abe wank 
Ich getrúwe ez wol zerfúllen daz ir mirs sagent dank 
Do sprach <rs ref="Siegfried">Sifrit</rs> der kuene der fúrste hoc geborn 
Waz min swert griffet daz ist alles sament verlorn 
Wie gar er húrnin were zweger man harnesch leit er an 
Do sprangt in den garten der wunder kuene man 
Mit wem sol ich nu striten Der mirs dette bekant 
Das soltu mit dem von Berne sprach meister <rs ref="Hildebrand">Hiltebrant</rs> 

<rs ref="Hildebrand">Hiltebrant</rs> begunde rueffen Vil lieber herre min 
ich hab uech behalten dise gross ere hút an disem Rin 
Sehent in dem garten <rs ref="Siegfried">Sifrit</rs> an 
edeler voget von Berne den súllent ir beston 
Do sprach der von Berne <rs ref="Hildebrand">Hiltebrant</rs> du spottest min 
Ich hette mir lieber vier bestanden an dem Rin 
den das du mich hast verroten gen dez túfels man 
den kein swert kan verhovwen Du grif in selber an 

Er wolte nút mit im striten und reit von im hin dan 
us dem rosgarten Zúrnen er began 
Von zorn und ouch von grime den helm er ab gebant 
<rs ref="Hildebrand">Hiltebrant</rs> der alte kom her nach gerant 
Wo lont ir mich alleine verzagta <rs ref="Dietrich">Dieterich</rs> 
sprach <rs ref="Hildebrand">Hiltebrant</rs> der alte so veste zorneclich 
Getúrent ir in dem garten <rs ref="Siegfried">Sifrit</rs> nút beston 
laster unde schande muessent wir alle han 
Ich wil mit im nút striten ich griffen ouch nút an 
ir bringent mir in den garten ein ander bider man 
der sy von fleisch und ouch von beine alz ein ander min gelich 
mit dem wil ich striten sprach her <rs ref="Dietrich">Dieterich</rs> 
Wo sol ich den nemen Das súllent ir mir sagen 
Er sprach So lont mich striten von Búrgenden mit <rs ref="Hagen">Hagen</rs> 
Do sprach gezoegenlichen <rs ref="Hildebrand">Hiltebrant</rs> der alt 
Nu sint noch strit geritten dick in einen wald 
do bestuondent ir mit strite risen tier und do bi man 
und getúrent ir vor den frovwen ein einigen nút beston 
Des hant ir iemer schande wo man es von úch saget 
Her <rs ref="Dietrich">Dieterich</rs> von Berne ist an strit gar verzaget 
Von zorn begunt fliessen <rs ref="Hildebrand">Hiltebrant</rs> daz wasser ueber den bart 
Wenstu aber oehen sprach <rs ref="Wolfhart">Wolfhart</rs> 

Hant ir in den garten brocht einen bider man 

wil ieman mit im striten ich grif in selber an 
Samir got du enduost sprach meister <rs ref="Hildebrand">Hiltebrant</rs> 
Wir sint durch iren willen komen an den Rin 
Nu kan ich nút wol wissen wie es unz sol ergon 
Her <rs ref="Dietrich">Dieterich</rs> von Bern wil <rs ref="Siegfried">Sifriden</rs> nút beston 
Woldestu mir helfen oehen <rs ref="Wolfhart">Wolfhart</rs> sprach meister <rs ref="Hildebrand">Hiltebrant</rs> 
so verwaffen dich vil balde und sitz ouch uf zehant 
Ritt zuo einer litten do bi in den grunt 
Mir und minem herren muoz ein zuornen werden kunt 

Er ret zuo sinem herren so rechte zorneclich 
Wes hant ir úch beroten her her <rs ref="Dietrich">Dieterich</rs> 
Owe lieber meister wez hant ir úch bedacht 
und hant ir in den garten keinen anderen kempfen acht 
Wo solt ich den nemen sprach meister <rs ref="Hildebrand">Hiltebrant</rs> 
Ich wolte das ir nie her werint komen gen Búrgenden in daz lant 
Sit ir Sifrides strites nút getúrent wern 
so sprechent ir sint siech daz wil ich úch helfen swern 
Owe sprach der von Berne das ich ie har gereit 
So swer lieber meister selber búes ich dir den eit 
So wol uf sprach der alte sit ir sint worden ungesunt 
und riten zuo der litten do by in dem grunt 
So koment dar geritten sy erbeisten in das gras 
So vil der hohen berge und der litten by in was 
Wol nider von dem rosse sprach meister <rs ref="Hildebrand">Hiltebrant</rs> 
Her <rs ref="Dietrich">Dieterich</rs> sas von dem sinen und gap im es an die hant 
Vil schiere zuo einem bome het er gebunden die mark 

Der junge der was blode der alte der was starck 
Do gieng er an gerichte do er her <rs ref="Dietrich">Dieterich</rs> vant 
Nu wirt es anders geschaffen sprach meister <rs ref="Hildebrand">Hiltebrant</rs> 
Wellent ir den pris gewinnen so muessent ir fúrbaz gan 
Nein sprach der von Berne du los uns stille ston 
Sagent uf úwer trúwe Sint ir her <rs ref="Dietrich">Dieterich</rs> 
dem her <rs ref="Dietmar">Dietmar</rs> sin erbe lies 
Jo bin ich der selbe dem er sin erbe lie 
und ston noch hút selber vor dinen ougen hie 
und wart dir ouch enpfolen und dar zuo alz min lant 
Samir got ir liegent sprach meister <rs ref="Hildebrand">Hiltebrant</rs> 
Ir wurdent nie min herre verzagte <rs ref="Dietrich">Dieterich</rs> 
sprach <rs ref="Hildebrand">Hiltebrant</rs> der alte so rechte zorneclich 
E ich úch unbstanden liesse ir erloser man 
das wissent uf min trúwe ich grif úch selber an 
Do sprach der von Berne So trug dich liht din sin 
Soeldest du mit mir striten wie gar ich ein zage bin 
das wissesst sicherlichen es mues gerúwen dich 
wie dicke du mich heissest verzagte <rs ref="Dietrich">Dieterich</rs> 
Do von lieber meister red mir geswinde nicht 
Was moecht úch gehelffen daz ich mit dem túfel ficht 
Wes hetten ir dest mere wurde min lip verlorn 
Wer solt mit <rs ref="Siegfried">Sifrit</rs> striten Er ist ein itel horn 
Ich hoere mangen nemen man heiset in <rs ref="Dietrich">Dieterich</rs> 
und ouch den vogt von Berne den fúrsten lobelich 
Man heiset úch den vogt von Bern und sint ein rechter zag 
Sam mir got ir liegent ir alter laster balg 
Er gedacht moecht ich erzúrnen den fúrsten lobesan 

Do sprach <rs ref="Hildebrand">Hiltebrant</rs> der alte Daz tuon ich ob ich mag 

Die fúst twang er zuo samen er gap sinem herren ein slag 
Es wart erzúrnet von Berne her <rs ref="Dietrich">Dieterich</rs> 
Er sluog uf <rs ref="Hildebrand">Hiltebrant</rs> gar unverwissenlich 
Mit sinem guoten swerte gap er im ein slag 
das <rs ref="Hildebrand">Hiltebrant</rs> der alte vor sinen fúessen gelag 
Er sprach Du dunckest dich so úbel ietzuont zuo aller zit 
und list nu hie gestreket rech als ein altes wip 
Du wenst ich getúre mit strit nieman beston 
Er moecht in durch den harnesch nút gewinnen an 
<rs ref="Wolfhart">Wolfhart</rs> der kúne horte des helmes klang 
Er hueb sich gen der litten er het ein uebelen gedank 
Er sprach Lieber herre slahent ir so ring uewer man 
und getúrrent ir vor den frovwen ein einigen nút beston 
Die rede begunde muegen von Bern her <rs ref="Dietrich">Dieterich</rs> 
Er sprach Uewer zorn und der min sint gar ungelich 
Wer weis was in dem garten noch von mir geschicht 
Nu trit herzuo <rs ref="Wolfhart">Wolfhart</rs> wiltu des selben icht 
Daz sol ich wol gehueten also sprach <rs ref="Wolfhart">Wolfhart</rs> 
daz ich mit úch strite es wirt von mir gespart 
Ich weis wol lieber herre das ich uech múden sol 
Werent ir zuo recht erzúrnet das gunde ich úch wol 
So rit hin lieber <rs ref="Wolfhart">Wolfhart</rs> ez mag nút werden rat 
Bring mir min guot ros das dort gebunden stot 
Rit úber dinen óhen mag er nút genesen 
bistu mir by dinen tagen holde gewesen 
<rs ref="Wolfhart">Wolfhart</rs> der kuene kam al dar gerant 
Dobestu aber túfel sprach meister <rs ref="Hildebrand">Hiltebrant</rs> 
Nein ich lieber oehen ich rit gezoegenlich 
Mich hat zuo úch gesendet min herre her <rs ref="Dietrich">Dieterich</rs> 

Er hat mich heissen frovgen múgest nút genesen 
man sol in dem garten die rosen lossen lesen 
So rit hin lieber oehen und sprich ich sige tot 
So hebt sich in dem garten angist unde not 
<rs ref="Wolfhart">Wolfhart</rs> nam das guot ros alz es gebunden stot 
Er bracht es sinem herren alz ez an dem liede gat 
Dar uf sas mit eren von Bern her <rs ref="Dietrich">Dieterich</rs> 
Er was erzúrnet sere das wissent sicherlich 
Er frovgte balde mere Wie mag <rs ref="Hildebrand">Hiltebrant</rs> 
Do sprach gezoegenlichen <rs ref="Wolfhart">Wolfhart</rs> zuo hant 
Owe lieber herre min oehen der ist tot 
Er sprach So hebt sich in dem garten angist unde not 
Her <rs ref="Dietrich">Dieterich</rs> wart erzúrnet von <rs ref="Wolfhart">Wolfhart</rs> er do reit 
Er kunde im nút gevolgen uf der heide breit 
Er erbeist zuo der erden trúrig was sin sin 
hin fúr den rosgarten Das ros sluog er von im hin 
Er klopfte an den garten Balde lont mich in 
zuo <rs ref="Siegfried">Sifrit</rs> dem wilden wie gar er húrnin sy 
Er lit durch in erslagen meister <rs ref="Hildebrand">Hiltebrant</rs> 
Ich wil mich an im rechen und wer er ein stenez want 
Er begunde zúrnen sere das man in nút in lies 
Mit beiden sinen fúessen er an die túre sties 
An den selben stuonden was <rs ref="Wolfhart">Wolfhart</rs> zuo im komen 
Das guot ros het er zuo im genomen 
Her fúr sprang <rs ref="Siegfried">Sifrit</rs> uf den witen plon 
Er sprach Wo ist der min der mich wil beston 
Er fúrchtet sich so sere daz er nút trúwet genesen 
Nu werint wir mit rechte wol die ersten gewesen 
Nu hat er mich versumet daz ich an einer der hinderst bin 
Wie stille ich nu swigen er komet sin niemer hin 

Er wennet zuo allen ziten der kunsten einer sin 
Her <rs ref="Dietrich">Dieterich</rs> von Berne nun tuot im nút schin 
Das herhorte der von Berne der fúrste lobesan 
Sifridez rúeffen Zúrnen er began 
Er gieng dúrch die rosen recht als ein wigant 
Einen schilt wissen fuort er vor der hant 
Das ersach ein herzoginne dú waz uz Ungerlant 
Sy sprach Ich sich den von Berne mit verwaffenter hant 
Er komet ueber das gevilde mit grossem uebermuot 
Er treit uf sinem hovbet ein liechten helm guot 
Einen schilt vesten fuort er vor der hant 
Ich rate das sich húete <rs ref="Siegfried">Sifrit</rs> us Niderlant 
Wer den twinget mit sines swertes slegen 
sprach die kúniginne der ist ein kuener degen 
Er gie ueber das gevilde der fúrste hoch geborn 
das sin stim erlute als ein wisent horn 
Er sprach Wo sint nun kúnig <rs ref="Gibech">Gippich</rs> gesinde 
Ich beston uewer einen und werint ir des túfels kint 
Wo ist nun <rs ref="Siegfried">Sifrit</rs> ein kúnig uz Niderlant 
der min so lang hat begert mit verwaffenter hant 
Ich kome dir noch zuo frúege dez soltu sicher sin 
Wir muossent helme schroten vor der kúnigin 
Wir muossent schilt hwen mit kreften vor der hant 
das den strit aneschovwent die frovwen alle sant 

Wir muossent ein ander bringen in angest und in not 
den liechten harnesch verwen mit dem bluote so rot 
Her fúr sprang <rs ref="Siegfried">Sifrit</rs> er wart nie so frov 
Jo <rs ref="Dietrich">Dieterich</rs> ich fóhtte nút din zúrnen noch din trov 
Ich wil dich gruessen mit dem swerte min 
das ist geheissen Balmung und git mir liechten schin 
Do sprach der von Berne Des grúessen danck ich dir 
Min ros und ouch min swerte sint ouch gar liep mir 
Es wil dich hút grúessen und wirt dir erkant 
Fúr wor es muos tringen durch hertes helmes want 
zuo sament sy do sprungent die zwen kuene man 
Manig slag geswinder wart von in geton 
Man sach das fúr gerne von den helmen gon 
also das fúr von der essen sach man von in gon 
Harte vermessenlichen sy zwei scharfi swert erzuogent 
Do zerhúwent sy die schilte daz sy von den henden sluogent 
die spene von den schilten Do weinet manig edel wip 
Und súllent zwen fúrsten milt verlieren iren lip 
durch der kúngin willen sy sprochent ez ist zuo vil 
Lont vechten sprach <rs ref="Kriemhild">Kriemhilt</rs> es ist mir ein kintspil 
Wer gesach durch rosen ie so grime strit 
Den vichtet <rs ref="Siegfried">Sifrit</rs> us Niderlant und von Berne her <rs ref="Dietrich">Dieterich</rs> 
Sy treb uf ein ander ir beider grosser zorn 
Sy sluogent uf ein ander die recken hoch geborn 
Do die helt stuondent von bluote ran ein bach 
das man vor iren fúessen das gras nút ensach 

Es gie uf ein ander die swert ane zal 
Schilt harnesch begunt erklingen daz ez vil lut erhal 
Von den sarfen swerten das fuer vaste stovb 
Sy moechtin von den slegen beid sin worden tovb 
<rs ref="Siegfried">Sifrit</rs> gedacht an das kússin das er von <rs ref="Kriemhild">Kriemhylt</rs> nam 
Da von der tegen junger ein kraft nam 
Do vacht er túfenlichen uf der heiden wit 
Her <rs ref="Dietrich">Dieterich</rs> von Berne muest fliehen Sifridez strit 
Sehent wie er nu weichet so rechte forchteclich 
von <rs ref="Siegfried">Sifrit</rs> dem kuenen von Bern her <rs ref="Dietrich">Dieterich</rs> 
Ist das er in betwinget von Bern den kuenen helt 
so hant wir <rs ref="Siegfried">Sifrit</rs> den kuenen fúr al man uz erwelt 
Also sprach <rs ref="Kriemhild">Kriemhilt</rs> Ich han es wol bedacht 
Es wirt der von Berne noch hút dar zuo bracht 
das er mir muos dienen die wil er het daz leben 
des btwinget in <rs ref="Siegfried">Sifrit</rs> der us erwelte tegen 
zuo hant sprach <rs ref="Brünhild">Brúnhilt</rs> ein frovwe wol geton 
War umb swigent ir nút frov <rs ref="Kriemhild">Kriemhilt</rs> Lont uewer guden ston 
Wenne der vogt von Berne zuo recht erzúrnet 
er slecht wunden tief der mange lange swirt 
Sy stritten mit ein ander die zwen kuene man 
vor den schoenen frovwen frilich uf der ban 
Sin swert fuort geswinde <rs ref="Siegfried">Sifrit</rs> us Niderlant 
<rs ref="Hildebrand">Hiltebrant</rs> der alte kam her nach gerant 
Sich ich aber fliehen verzagte <rs ref="Dietrich">Dieterich</rs> 
sprach <rs ref="Hildebrand">Hiltebrant</rs> der alte so rechte zorneclich 
des muost du iemer mere lasterlichen leben 
und wirt dir vor den frovwen der pris nút gegeben 

Die rede begunde múegen von Berne den kunen man 
Do sach er sinen herren gar vientlichen an 
Er trat im vil nahe als ich gesprechen mag 
Er hette gern gegeben sinem meister einen slag 
Her <rs ref="Dietrich">Dieterich</rs> von Berne sin swert mit nide zoch 
<rs ref="Hildebrand">Hiltebrant</rs> der alte mit listen dannan floch 
Er sprach Ich wil din nút bitten hie uf diser spor 
wanne du sluegest mich licht als du tete vor 
zuo samen sy do sprungent die zwen kuene man 
Helm und schilt erklungent also vor hetten geton 
<rs ref="Siegfried">Sifrit</rs> us Niderlant sin swert zuo beiden henden nam 
Er begunt den Berner umb triben uf der witen ban 
Do rief der kuene <rs ref="Witege">Wittich</rs> <rs ref="Hildebrand">Hiltebrant</rs> an 
Trit zuo dinem herren und strof in aber me 
und súllent wir verlieren den pris und ouch die er 
Do begunt lute rueffen meister <rs ref="Hildebrand">Hiltebrant</rs> 
Wo nu von Berne ein fúrste wol bekant 
Sich an die schoenen frovwen die sint gar wunneclich 
gar lieplich ane schovwen und do bi froeiden rich 
Sich an die schoenen frovwen sint geborn von dem Rin 
sitzent under der linden und spottent alle din 
Jung und alt ze male sy spitzent al ab dir 
Sy sprechent du siest ein rechter olf daz soltu gelovben mir 
Her <rs ref="Dietrich">Dieterich</rs> von Berne wart erzúrnet Riechen er began 
als ein hus das da tumpfet und wirt enzúndet an 

<rs ref="Siegfried">Sifrit</rs> uz Niderlant wart sin horne weich 
Er gap im nach dem bluote mangen herten streich 
Also verker din gemúete und mach din diener frov 
Der edel vogt von Berne vorcht sines meisters trov 
Das swert nam er zuo beiden handen von Berne der kuene man 
Dez frovte sich von den Húnen die recken alle sant 
Rose wart erswungen in des Berners hant 
<rs ref="Siegfried">Sifrit</rs> dem kuenen slog er die wunden tief und lang 
dúrch horn und durch ringe me den spanne lang 
<rs ref="Siegfried">Sifrit</rs> der kuene muos fliehen des Berners strit 
Sy stritten mit ein ander gar unlange zit 
Sy begunden ein ander triben uf der heide wit 
Was er in hatte getriben hin daz treib er in wider her dan 
Da von die schoene <rs ref="Kriemhild">Kriemhilt</rs> truren do began 
zuo hant sprach <rs ref="Brünhild">Brúnhilt</rs> ein frovwe wol geton 
Wo sint ir nun frov <rs ref="Kriemhild">Kriemhilt</rs> Uewer gúden wil zergon 
Wo ist nun das ellende das <rs ref="Siegfried">Sifrit</rs> do treib 
Man sicht in vaste flihen uf der heide breit 
Also ret die kúniginne di e waz so hoch geborn 
Nu mag in nút gehelffen sin búrni noch sin horn 
Die ring begunde risen von dem kuenen man 
Es ist umb den sinen sig ietzuont schier geton 
Ich wil in bas versuochen sprach do <rs ref="Kriemhild">Kriemhilt</rs> 
obe er im angesigen múge der stoltze degen milt 

Sol er den pris verlieren uf der heide breit 
sprach die kúniginne das ist mir an trúwen leit 
Sy stritten mit ein ander rech als sy werint blint 
Zweiger grosser halsper macht er in gar ein wint 
her <rs ref="Dietrich">Dieterich</rs> von Berne mit sinem guoten swert 
Sy worent gegen ein ander strites wol gewert 
Er schriet im von dem libe recht als ez were ein bast 
Von des Berners swert sach man des fúres glast 
Man sach das bluot fliessen úber sinen goltwarwen schilt 
Do begunde sere weinen die schoene <rs ref="Kriemhild">Kriemhilt</rs> 
Sy sprang von dem gestúele den sleiger sy umbe swief 
also zorneclichen sy durch die rosen lief 
Do sach sy in noeten <rs ref="Siegfried">Sifriden</rs> ston 
Sy bat die frovwen alle sy solten mit ir gon 
Do daten ez die frovwen al durch die not 
wan es die kúniginne frov <rs ref="Kriemhild">Kriemhilt</rs> gebot 
Sy sprungent uff geswinde nach der kúnigin waz in gach 
durch bluomen und durch rosen liefent sy ir nach 
Sy begunde lut rúeffen die kúniginne rich 
Ir lant uewer striten von Berne her <rs ref="Dietrich">Dieterich</rs> 
Ir lont uewer striten al durch den willen min 
hant úch den pris gewunnen zuo Wurmez an dem Rin 
Do det der von Berne rech als er nút gehort 
untz er mit grossen slegen inn sin hovbet tort 
Er achte do gar kleine waz die kúnigin sprach 
bis er <rs ref="Siegfried">Sifrit</rs> dem kuenen den helm von dem hovbet bracht 
Was man der stahel stangen zwischent sy do schos 
die zerschluog der von Berne mit sinen slegen gros 

Do rieft die kúniginne die frovwen alle an 
Wan helffent ir mir nút bitten den hoh gelopten man 
das er durch uewern willen los sin striten sin 
Das wil ich umb úch iemere verdienot sin 
Do riefte do die frovwen alle sament gelich 
Ir lont uewer striten von Berne her <rs ref="Dietrich">Dieterich</rs> 
Ir lont uewer vechten al durch unsern willen sin 
Wir sullent uech des strites jehen ze Wurmez an dem Rin 
Der edel vogt von Berne durch helmez venster sach 
also vil der roten múndelin zuo im do sprach 
Sin hertze begunt entlieben gegen den frovwen minneclich 
Nu sullent ir sin gewert sprach her <rs ref="Dietrich">Dieterich</rs> 
<rs ref="Siegfried">Sifrit</rs> den kuenen man under die arme nam 
Man fuortte in von dem ringe den wunder kuenen man 
und er die schoenen frovwen den kúng uz Niderlant 
Man zoch im ab den harnesch und schovt im die wunden lang 
Durch harnesch und schilt worent sú me den spannen wit 
Er sprach In dem Berner der túfel selber lit 
das han ich wol enpfunden an disem einigen man 
Suelich hart strit geselle kam nie me uf disen ban 
Man sprychet der túfel flúhet daz crútz und ist war 
Het ich den Berner erkennet vor ein halbes jor 
ich hette in ouch geflohen das wissent von mir 
Mir wirt zuo sinem strite niemer me begir 
Der túfel in der helle mit im striten sol 
Sprochent do die frovwen Wir wustens vor hin wol 
Wenne der vogt von Berne von recht erzúrnet wirt 
er sleht die tieffen wunden der manigi lange swirt 
Do bat die kúniginne und die frovwen alle samt 
um einen steten friden den alten <rs ref="Hildebrand">Hiltebrant</rs> 

Do sprach der von Berne Das enmag nút sin 
er gesige den in dem garten vor der kúnigin 

———————————
Hie stritet kúnig <rs ref="Gibech">Gippich</rs> und meister <rs ref="Hildebrand">Hiltebrant</rs> 

Do sprach der von Berne Du alter balter grin 
du muost noch hút stritten mit kúnig Gippichen von dem Rin 
Der sol dir wol vergelten was du mir zuo leit hast geton 
und sol dirs in trenken mich triege den min wan 
Nu wil ich doch gerne striten sp rach meister <rs ref="Hildebrand">Hiltebrant</rs> 
Nu bin ich von den Húnen gen Búrgenden gerant 
das ich durch schoener frovwen willen ein kempfe wil sin 
Wo sumet sich so lange der kúnig von dem Rin 
Er verwaffent sich vil balde und kam zuo im dar 
gezieret als ein engel Man nam ir beider war 
Do sluog uf ein ander die zwen kuene man 
daz ob ir beider helm ouch ein fúr enbran 
Der kúnig von dem Rine wolt rechen sin leit 
do zoch er von der siten ein swert das vil wol sneit 
Do facht er túfenlichen uf der heide wit 
<rs ref="Hildebrand">Hiltebrant</rs> der alte muos fliehen Gippichs stryt 
Der kúnig von dem Rine zoch sin swert gar hoch 
<rs ref="Hildebrand">Hiltebrant</rs> der alte mit listen dannan floch 
Do huob den schilt vaste der alte <rs ref="Hildebrand">Hiltebrant</rs> 
er vorchte sin laster wurd erhellen wite in die lant 
Do sprach der von Berne <rs ref="Hildebrand">Hiltebrant</rs> der ist ein kuener degen 

Erslecht in kúnig <rs ref="Gibech">Gippich</rs> frov Uoten wil ich geben 
einen anderen man jungen Des ist die frov wol wert 
Neina her von Berneo und wurd ich erslagen 
so horte man von frov Uoten jemer unde clagen 
und ein heis weinen Ir trúwe ist so gross 
ouch gen mir gewesen sit uns die trúwe beschloz 
und sie mir wart gegeben von rechter trúwe zuo e 
so det irem roten munde fúrbas iemer we 
Solte sy bitten eines anderen mannes fúr mich 
so wil ich fúrbas striten umb die frovwen minneclich 
Er schriet dem kúnig <rs ref="Gibech">Gippich</rs> durch harnesch und durch schilt 
Do sprach <rs ref="Hildebrand">Hiltebrant</rs> der alte Her <rs ref="Dietrich">Dieteriches</rs> rede du engilt 
Wil er frov Uoten geben einen anderen man fur mich 
so wil ich froelich striten umbe die frovwen minneclich 
Do sprach <rs ref="Witege">Wittich</rs> der kuene Her her <rs ref="Dietrich">Dieterich</rs> 
<rs ref="Hildebrand">Hiltebrant</rs> der alte vichtet listeclich 
Erst begunt er suoch die ersten schirm schleg 
Er hatte kúnig <rs ref="Gibech">Gippich</rs> under siner pfleg 
Do sprach der von Berne <rs ref="Hildebrand">Hiltebrant</rs> hot sinne vil 
und hat ouch vil der liste Wie vigent ich im bin 

so horte ich sin lop gerne ueber alle sant 
Nu helffen alle got bitten ueber den <rs ref="Hildebrand">Hiltebrant</rs> 
Es gie uff ein ander swert ane zal 
Schilt harnesch begunt erklingen daz ez vil lut erhal 
<rs ref="Hildebrand">Hiltebrant</rs> der alte bracht ein ungefúegen slag 
das im der kúnig <rs ref="Gibech">Gippich</rs> vor sinen fúessen lag 
Do ruoften die jungfrovwen die kúnigen an 
Und wellent ir úweren vatter also verderben lan 
sprachent do die frovwen das ist ein arger list 
wellent ir nút gedencken das er úwer vatter ist 
Do rief die kúniginne <rs ref="Hildebrand">Hiltebranden</rs> an 
Du solt mir minen vatter lenger leben lan 
Nu hastu du doch gesigot du solt din striten lon 
Went ir mit ueweren helden minem herren wesen undertan 
so wil ich ueweren vatter lenger leben lon 

Nu mag ich es wol gesprechen sicher an alles spel 
Ich getrúwe ez wol ze bewisen mit minen recken snel 
mit schilten und mit swerten die sint worden krump 
Do sprach die kúniginne Die rede duncket mich túm 
zuo hant sprach <rs ref="Brünhild">Brúnhilt</rs> Wo bistu <rs ref="Kriemhild">Kriemhilt</rs> 
Der Berner wil dir dienen ob du in enpfahen wilt 
also du hút spreche do er mit <rs ref="Siegfried">Sifrit</rs> streit 
Mich duncket an dem sinne er sy dir zuo dienst unbereit 
und ouch der kúnig <rs ref="Etzel">Etzel</rs> mit mangem kuenen degen 
die du hast von den Húnen gen Búrgenden us erwegen 
her in disen rosgarten durch dinen uebermuot 
Des lit dir erslagen ritter und risen guot 
Min darf nieman spotten sprach die kúnigin her 
ich trag an minem hertzen leit und herzeser 

Es ist mir nút ergangen also ich hette gedocht 
Min vatter und min bruoder sint in zuo dienste bracht 
Gieng es mir nach gedencken sprach meister <rs ref="Hildebrand">Hiltebrant</rs> 
so wolt núme vechten um búrg und um wit lant 
Nu bin von gedencken werlich ungewert 
ich wolte genuog gewinnen an schilt und an swert 
Do schied us dem garten meister <rs ref="Hildebrand">Hiltebrant</rs> 
mit im kúnig <rs ref="Gibech">Gippich</rs> und <rs ref="Siegfried">Sifrit</rs> us Niderlant 
Sy giengent mit ein ander fúr kúnig <rs ref="Etzel">Etzel</rs> ston 
Do gap kúnig <rs ref="Gibech">Gippich</rs> uf crúcz und ouch die cron 
Do begunt sich clagen der kúng us Niderlant 
Hút frue was ich ein kúnig nu bin ich ein armer man genant 
Min crúcz und min crone muos ich noch hút uf geben 
und wider enpfahen zuo lehen Waz sol mir daz leben 
Do sprach der kúnig <rs ref="Etzel">Eczel</rs> Ir súllent úch wol behaben 
und súllent by dem Rine die kronen selber tragen 
Dar under súllent ir dienen von Bern her <rs ref="Dietrich">Dieterich</rs> 
und ouch darzuo mir selber das wissent sicherlich 
Do sp rach der von Berne der fúrste vil gemeit 
Mir und kúnig <rs ref="Etzel">Etzel</rs> sullent ir sin bereit 
mit ueweren starken helden mit schilt und ouch mit sper 
in hoffart und in uebermuot wo wir sin begeren 
Do sprach der kúnig <rs ref="Gibech">Gippich</rs> Das sol geschehen sin 
Ich wil úch gerne dienen mit den helden min 
mit <rs ref="Gunther">Gunther</rs> und mit <rs ref="Gernot">Gernot</rs> mit <rs ref="Siegfried">Sifrit</rs> uz Niderlant 
Do mit sol úch benuegen sprach meister <rs ref="Hildebrand">Hiltebrant</rs> 
Do sprach gezógenlichen meister <rs ref="Hildebrand">Hiltebrant</rs> 
Nu rústen úch vil balde ir recken alle sant 
das wir den krantz enpfahent und den kus also guot 
zuo einem richen solde so werdent wir hoch gemuot 

Do sach man in den garten die zwelf helde gon 
Gen ieclichen kam gegangen ein junfrovwe wol geton 
Sy wurden umbefangen in froede die was gantz 
Do wart den einlef kempfen ieclichem ein rosen krantz 
gesetzet uf ir hovbet gekússet an dem munt 
Do sprach <rs ref="Wolfhart">Wolfhart</rs> der kuene Nu ist mir froede kunt 
Der solt ze Búrgentrichen der mir do entwennet wart 
den han ich hie erfochten mit minem swerte scharf 
Ich han den krantz enpfangen und den kus also guot 
zuo einem richem solde des frovwet sich min muot 
sprach <rs ref="Wolfhart">Wolfhart</rs> der kuene zuo einer gobe rich 
Der rede begunde lachen von Berne her <rs ref="Dietrich">Dieterich</rs> 
<rs ref="Wolfhart">Wolfhart</rs> ist ungezogen das sag ich úch fúr wor 
Er sazet rosen krentz uf ungekemtes hor 
Also sprach der von Bern Wie ist es so gar verloren 
das man mangem erbútet der dar zuo nút ist geborn 
Lont uewer rede spehe her <rs ref="Dietrich">Dieterich</rs> 
Min hor ist mir gekembet gar unvermessenlich 
Ich gip úch des min trúwe ich duncke úch nie so tum 
also es mir ist geslichtet ich trúeg es lieber krump 
<rs ref="Hagen">Hagun</rs> von <rs ref="Hagen">Troni</rs> mir mins hores pflag 
mit sinem guoten swert gap er mir mangen slag 
Mir were ze sure worden alle die rosen cluog 
durch halsper und durch ringe er mich gar sere sluog 

———————————
Also múnch <rs ref="Ylsam">Ylsan</rs> ein kússen wart von der jungfrovwen und die andern heilde 

Nu weis ich was sy meinet sprach der múnich <rs ref="Ylsam">Ilsan</rs> 
das ich erfochten ouch und mir nút werden kan 

Die helde sint besoldet und ich noch ungewert 
Ich muos es bas versuochen mit minem guoten swert 
Do greif er nach dem swerte so rechte grimeclich 
Mir muos ein schappel werden daz wissent sicherlich 
oder ich wil die rosen tretten Man seit mir niemer dang 
Waz ziehet man mir in dem garten die gabe so rechte lang 
Die linde muos sin engelten daz ich gesumet bin 
Das himeltuoch fúr die sunnen schlah ich von ir hin 
das do von muos risen des liechten goldes glast 
Mit minem sarfen swerte erschel ich mangen ast 
Die vogel uf der linden wurden al erloest 
Do sprach die kúniginne Des hab ich keinen trost 
Sint ir ein guoter bruoder so tuont mir kein gewalt 
So gent nu min schappel sprach der múnich zuo hant 
Den krancz geb man dir gerne ietzuont an der zit 
wenne das an dem kússen ein gros gebreste lit 
Dich wil kein junfrov kússen an dinen ruchen bart 
Súlich smehe rede mir n ie me erbotten wart 
Den orden trag ich rechte durch den súessen Jhesus <rs ref="Crist">Crist</rs> 
das wissest sicherliche Wie vigent du mir bist 
ich wol doch nút lossen ich wil haben min recht 
oder es lit tot von minen henden ritter unde knecht 
Do sprach die kúniginne Das soltu lossen sin 
Mich und dich versúenet ein rottes múndelin 
Die treit an ir henden ein rosen krentzelin 
mit manger hande rosen dar under die siden clor 
Sy satzte es dem frien múnich uf kurtzes hor 
Die selben schoene junfrovwe er under die arme fie 
Sin leit und sin truren von sinem herzen gie 
Wer gesach uf der erden ie kein bild so zart 
Sy kuste den múnich <rs ref="Ylsam">Ilsan</rs> an sinen ruhen bart 

Gebe mir das closter súlicher frovden gelust 
ich getete fúr die porten nút so mangen just 
Ich lebte in der kutten iemer ane val 
ich wolte sy denne kússen me den tusent mol 
zuo dienste disem bilde das hie vor mir ist 
und hette ich in dem closter soelich froeden lust 
also mir die junfrovwe in dem garten hie het geton 
Nu mús mich iemer rúwen das ich sy muos lon 
ir lachen und ir kosen und ir lieplich angesicht 
Der múnich hette zuo mal zuo ir verpflicht 
Der múnich hette sich gerne der bruoderschaft erwegen 
das er der junfrovwen mit froeden solt han gepflegen 
Das were der bruoderschaft gar ein arger wank 
und were úch under dem hore die oren noch so lang 
sprach der von Berne der fúr te vil gemeit 
und wurd es in dem closter dem abet von úch geseit 
Des abttes und der bruoderschaft der valschheit ist so gross 
wer im brechte dú mere das ich were liblos 
des frovten sich alle und gebent im richen solt 
und ist mir in dem closter der múnich keiner hold 
Der rede mich sere verdrússet sprach einer der was wunt 
Mir ist in dem garten gros erbeit worden kunt 
Was ieclicher hat froeden so bin ich an froeden las 
Mir dette zuo minen wunden ein senfte salbe bas 
denne alle rote múndelin stont an frówen cluog 
<rs ref="Wolfhart">Wolfhart</rs> von Garten mir die wunden sluog 
Nu hat er mir verhovwen durch harnesch gantze hut 
Den smertzen muos ich clagen stil und úberlut 

Und ist umb mich nút ich genese wol 
wir clagent ouch ritter das man glovben sol 
die sint erslagen umb ein kleines guot 
Was git man úns ze lone waz erhoehet úns den muot 
Stúeffing und <rs ref="Schrutan">Schrudan</rs> die zwen sint erslagen 
<rs ref="Herbrant">Herbot</rs> und <rs ref="Asprian">Asprion</rs> hoert man nieman clagen 
und die durch <rs ref="Kriemhild">Kriemhilt</rs> verlorn hant ir leben 
man sicht nút deste minner in hohen froeden streben 
Des pfleg ir der túfel als nu <rs ref="Wolfhart">Wolfhart</rs> pflag 
Mit sinem guotem swert gap er mir mangen slag 
Mir ist ze sure worden alle die rosen cluog 
<rs ref="Hagen">Hagun</rs> von <rs ref="Hagen">Troni</rs> mir ist an trúwen leit 
hastu von minem liebe hie kein erbeit 
Der mich hette gelossen do heim in Húnenlant 
dir were zuo leide nút geschehen hie von miner hant 
sprach <rs ref="Wolfhart">Wolfhart</rs> mir ist leide geschehen 
Einer stetten frúntschaft soltu mir verjehen 
Gerne sprach do <rs ref="Hagen">Hagun</rs> dú schulde ist nút din 
Den mort hat gebruwen <rs ref="Kriemhild">Kriemhilt</rs> dú kúnigin 
Frúntschaft gabent ein ander die herren uf der wal 
Do horte man in dem garten rúeffen úber al 
Man sol dú ros herziehen die herren went hinnan varn 
Die hie heim went beliben die muesse got bewarn 
Die den sint erslagen der selen pflege got 
Das duncket den múnch <rs ref="Ylsam">Ilsan</rs> alles sament ein spot 
Ir múgent úch wol frovwen daz ich bicht hoeren kan 
Ich vergip úch uewer súnde und entschlach úch den ban 

Ich bin ein guoter bruoder ich mach úch súnden fry 
mir wonet von dem closter so grosse gnade by 
Solt ich by disen frovwen in disem garten leben 
ich wolt in fúr die sunde ringe bússe geben 
Danne begund sich rústen manig kuener helt 
Dancken und gnaden wart do vil geteilt 
von den roten múndelin die stuonden an den frovwen cluog 
Des frovte sich von den Húnen manig ritter hoh gemuot 
Also sy sich uf die ros gesassent ir froede die waz gancz 
Die recken von den Húnen der harnesch der waz glancz 
Der Berner und der kúnig <rs ref="Etzel">Etzel</rs> mit sinen helden fin 
sy furten die rosen krentz mit froeden ueber Rin 
Dú schif und die verjen funden sy bereit 
dar in trat vermessenlichen manig held vil gemeit 
Sy schiften mit den ruoderen ueber uf das lant 
Norprecht hies der verige und was in wol bekant 
<rs ref="Hildebrand">Hiltebrant</rs> der alte was der sovmer schirm 
Drisig marches goldes lies er an dem Rin 
Das wart dem verigen ze lone und vil guot gewant 
Er het es wol verdienot sprach meister <rs ref="Hildebrand">Hiltebrant</rs> 
Dannan fuor vermessenlichen manig held cluog 
und ouch manig ritter und recke hoh gemt 
An dem zwelften morgen tuot uns daz lied bekant 
do worent die herren komen gen Beclar in das lant 
Do erbeisten do die herren gen Beclar uf das velt 
Sy schluogent uf froelich manig schoen gezelt 
Do sprach der margrave von art ein biderman 
Also liebe geste ich noch nie gewan 
Do stalten sich die herren an einen witen ring 
Do sach man gen in riten die schoene Goetelin 
Noch ir sach man wichen manig schoen megetin 
Do enpfing sú vil schoene die milt margravi n rich 

Do sprach der margrave Lieber kamm rer min 
nu tragent her froelich min brot und ouch min win 
Ich han liebe geste des frovwet sich min muot 
Nu bietent es in schoene und griffent in min guot 
Do sprach der kammerere Nein herre es ist uewer schad 
Do sprach der margrave Den wil ich gerne haben 
was ich in er mag gebitten und schaffen guot gemach 
Die dische wurdent bereitet mit dischlachen cluog 
win und brot fleische das man dar uf trug 
Sy lebten do mit schalle In was der koste not 
<rs ref="Wolfhart">Wolfhart</rs> was von hunger nach gelegen tot 
Do sy do gassent und trunkent man hies herziehen dú mark 
Mangem kuenen recken sin ringe worent starck 
Sy stuonden ritterlichen uf dem witen plon 
do verwaffent sich vil balde manig ritter wol geton 
Ein bohieren begunt sich heben sy zerstochent mangen schaft 
Jeder man uz sines herzen grunde versuochte sine kraft 
<rs ref="Wolfhart">Wolfhart</rs> von Garten dem was also leit 
das <rs ref="Witege">Wittich</rs> der kuene Scheming do reit 
der im in dem garten zuo lone waz gegeben 
Das begunt múegen <rs ref="Wolfhart">Wolfhart</rs> den degen 
daz er die gob hatte enpfangen fúr in so wunnenclich 
<rs ref="Witege">Wittich</rs> der kuene degen gie fúr her <rs ref="Dietrich">Dieterich</rs> 
Er sprach gezoegenlichen Vil lieber herre min 
wie gerne ich uech nu diente so enmag es nút gesin 

Ich kan nút wol wissen wor umb Es dunket mich nút guot 
das mich so sere hasset der Wilfing uebermuot 
Do sprach <rs ref="Witege">Wittich</rs> der kuene Es dunket mich ouch nút guot 
das mich so sere hassent der Wilfing uebermuot 
Wie stille ich nu swigen got weis min hertz wol 
zuo soelichen aventúren nie man reden sol 
Do sprach gezoegenlichen von Berne her <rs ref="Dietrich">Dieterich</rs> 
Went ir den hinnen ritten zuo dem keiser <rs ref="Ermenrich">Ermentrich</rs> 
so gedenckent an die eide die ir mir hant gesworn 
Dar an súllent ir gedencken ir recken hoch geborn 

úwer lip der sy verwassen brechent ir die eit 
Do worent do die herren ze Beclor uf dem plon 
bis an den dritten morgent do fuorent sy von dan 
An dem fúnften morgent duot úns daz leit bekant 
do worent sy komen gen Húnen in das lant 
Do seite man die mere der edelen kúnigin 
wie das die herren kemint von Wurmes ab dem Rin 
Des frevte sich ir herze sy was so hocgemuot 
Sy wurden schon enpfangen die herren úber al 
Sy fuort die kúniginne in den schoenen sal 
Do forschet sy die kúniginne umb die rosen lobesan 
Do antwurt ir geswinde der múnich <rs ref="Ylsam">Ilsan</rs> 
Vil edele kúniginne mir ist der solt gegeben 
den wil ich mir behalten die wil ich han daz leben 
Do rutoen do die herren uf der búrg wunnesan 
bis an den núnden morgen Do fuorent sy von dan 
Do fuor gen Kriechen der schoene <rs ref="Dietrich">Dieterich</rs> 
Do fuor hin gen Rússen <rs ref="Hartung">Hartung</rs> der kúnig rich 
Do fuor hin gen Denmarck der jung kúnig <rs ref="Fruote">Fruot</rs> 
Do fuor hein gen Stire <rs ref="Dietleip">Dietlieb</rs> der hoch gemuot 
Do fuor hein gen Beclar der milte markman 
Do fuor in das closter der múnich <rs ref="Ylsam">Ilsan</rs> 
Do der múnich <rs ref="Ylsam">Ilsan</rs> in das closter kam 
man wolt in nút in lossen den wunder kuenen man 
Er stiesse an die portte daz sú uff brach 
So schúff er in dem closter alz vngemach 

Her <rs ref="Dietrich">Diettrich</rs> von Bernne vnd meister <rs ref="Hildebrand">Hiltbrant</rs> 
fúren mit ieren heilden wider in ir lant 
Do sach man gegen in wichen die herzogin <rs ref="Ute">Utte</rs> 
die enpfing die heren Sú waz wol gemút 
Sú frovtte sú die mere Wie stot ez an dem Rin 
Do sprach Hiltbrand der alt Lieb frovwe min 
do hant wir sú betwungen mit ellenthafftter hand 
Also nymet daz buch ein ende vnd ist Der Rosegartten genant 
